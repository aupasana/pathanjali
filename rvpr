शौनककृतम्
ऋग्वेदप्रातिशाख्यम्
विष्णुमित्रकृता वर्गद्वयवृत्तिः
वृत्तिकारकृतं मङ्गलाचरणम्
शास्त्रावतारः
शास्त्रस्य सम्बन्धः विषयश्च
सूत्रकारकृतं मङ्गलाचरणम्
सूत्रकारस्य प्रतिज्ञा
शास्त्रस्य प्रयोजनम्
संहिता-पद-क्रम-स्वरूपम्
वर्णमाला
 ओ3म्
श्रीशौनकाय नमः
अथ विष्णुमित्रकृता वर्गद्वयवृत्तिः
(वृत्तिकारकृतं मङ्गलाचरणम्)
सूत्रभाष्यकृतः सर्वान् प्रणम्य शिरसा शुचिः।
शौनकं च विशेषेण येनेवं पार्षवं कृतम्।।1।।
तथा वृत्तिकृतः सर्वांस्तान्सूत्रयशसस्तथा।
तेषां प्रसादादेतेषां स्वशक्त्या वृत्तिमारभे।।2।।
लेख्यदोषनिवृत्त्यर्थं विस्तरार्थं क्वचित्क्वचित्।
ज्ञातार्थपाठनार्थं च योज्यते सा मया पुनः।।3।।
तस्याः समापने शक्तिं त एव प्रदिशन्तु मे।
लब्ध्वा काममहं तेभ्यो गच्छेयं पारमीप्सितम्।।4।।
चम्पायां न्यवसत्पूर्वं वत्सानां कुलमृद्धिमत्।
यस्मिन्द्विजवरा जाता बह्वृचाः पारगोत्तमाः।।5।।
देवमित्र इति ख्यातस्तस्मिञ्जातो महामतिः।
स वै पारिषदे श्रेष्ठः सुतस्तस्य महात्मनः।।6।।
नाम्ना तु विष्णुमित्रः स कुमार इति शस्यते।
तेनेयं योजिता वृत्तिः संक्षिप्ता पार्षदो स्फुटा।।7।।
परिगृह्णन्तु विप्रेन्द्राः सुप्रसन्ना इमां मम।
अज्ञानाद्यदयुक्तं स्यात् तदृजूकृत्य गृह्यताम्।।8।।
 (शास्त्रावतारः)
शास्त्रावतारं सम्बन्धं विषयं च प्रयोजनम्।
ज्ञात्वा ग्राह्यं भवेच्छास्त्रमिति शिष्टानुशासनम्।।
तस्मादादौ तावच्छास्त्रावतार उच्यते।
शौनको गृहपतिर्वै नैमिषीयैस्तु दीक्षितैः।
दीक्षासु चोदितः प्राह सत्रे तु द्वादशाहिके।। इति शास्त्रावतारं स्मरन्ति।
 (शास्त्रस्य सम्बन्धः विषयश्च)
अथ सम्बन्ध उच्यते। इस हि द्विजानां वेदाभ्यासः सकलपुरुषार्थसिद्धेः कारममिति वैदिकः सिद्धान्तः। स च पुरुषार्थश्चतुर्विधः - धर्मार्थकाममोक्षा इति। तदप्युक्तमृग्विधावे, यथा – पवमान नाभानेदिष्ठहृद्य पुरुषसूक्तादिषु।
वेदाभ्यासो हि पञ्चधा विहितः – अध्ययनं विचारोभ्यसनं जपोध्यापनमिति। तथा च स्मर्यते –
वेदस्वीकरणं पूर्वं विचारोभ्यसनं जपः।
तद्दानं चैव शिष्येभ्यो वेदाभ्यासो हि पञ्चधा।। इति।
तदपि वक्ष्यति – एकः श्रोता दक्षिणतो निषीदेत् इत्यादिनाध्यायनम्। अभ्यासार्थे द्रुतां वृत्तिम् इत्यभ्यसनम्। प्रयोगार्थे तु मध्यमाम् इति जपादि। अध्यापनम् – पारायणं वर्तयेद् ब्रह्मचारी इत्येवमादिना। तस्मादधीतवेदस्य हि सति सामर्थ्ये सम्पूर्णफलेच्छया विचारस्यावसरः प्राप्तः। स च विचारो द्विविधः – अर्थतो लक्षणतश्चेति। तथा चोक्तम् –
स्थाणुरयं भारहारः किलाभूदधीत्य वेदं न विजानाति योर्थम्।
योर्थज्ञ इत्सकलं भद्रमश्नुते नाकमेति ज्ञानविधूतपाप्मा।। इति।
तथा च –
लक्षणं यो न वेत्त्यक्षु न कर्मफलभाग्भवेत्।
लक्षणज्ञो हि मन्त्राणां सकलं भद्रमश्नुते।। इति।
तस्मात्तावत्पूर्वं लक्षणमुच्यते, लक्षणपूर्वकं ह्यर्थपरिज्ञानम्।
तथा चोक्तम् –
स्वरो वर्णोक्षरं मात्रा दैवं योगार्षमेव च।
मन्त्रं जिज्ञासमानेन वेदितव्यं पदे पदे।। इति।
सर्वत्र शास्त्रादौ नमस्कारं करोत्याचार्य इष्टसिद्ध्यर्थम्। यथा – स्वयंभुवे ब्रह्मणे विश्वगोप्त्रे, यथा च – सर्वात्मानं विश्वसृजं स्वयंभुवम् इति, यथा च – पितृदेवर्षिसाध्येभ्यः इति। अतोत्रापि शौनकाचार्यो भगवाञ्छास्त्रादौ नमस्कारं चकार, अविघ्नार्थं च – परावर इति।
सू. परावरे ब्रह्मणि यं सदाहुर् वेदात्मानं वेदनिधिं मुनीन्द्राः।
ते पद्मगर्भं परमं त्वादिदेवं प्रणम्यर्चां लक्षणमाह शौनकः।। 1।।
वि.वृ.परं चावरं च परावरं ब्रह्म । परं नाम मनसा ध्यानगम्यं सदसदात्मकं वेदान्तेषु यदुच्यते यदेतद्धृदयं मनश्च(बृ.उ)इत्यादि। तथा च महापुरुष इति यमवोचाम इत्यादि। तथा च –
ज्योतिरजरं ब्रह्म यद्योगात्समुपाश्नुते इति।
स ब्रह्मामृतमत्यन्तं योनिं सदसतोर्ध्रुवम्। 
महच्चाणु च विश्वेशं विशति ज्योतिरुत्तमम्।। इति च।
अवरं तु पुनः करणवदुपांशुध्वाननिमदोपब्दिमन्मन्द्रमध्यमोत्तमस्थानेषु जपादिषु कर्मसु यत्प्रयुज्यते शब्दाख्यम् – अग्निमीळे इत्यादि। तदुक्तम् –
द्वे ब्रह्मणी वेदितव्ये शब्दब्रह्म परं च यत्।
शब्दब्रह्मणि निष्णातः परं ब्रह्माधिगच्छति।। 
इति शब्दब्रह्मज्ञानपूर्वकं परब्रह्मज्ञानम्।
तस्मिन् परावरे ब्रह्मणि, यत् – वेदब्रह्माख्यम्, सदा – सर्वदा, आहुः – वदन्ति – स्तुत्यादिभिः, स्तुवन्ति – विचारयन्ति – मीमांसन्ते। एतं ह्येव बह्वृचा महत्युक्थे मीमांसन्ते इति 
यथा। क आहुः? मुनीन्द्राः – मुनिप्रधानाः। ऋषयो मन्त्र-द्रष्टारः। कैर्नामभिः? इत्युच्यते –
	वेदात्मा वेदविधिः पद्मगर्भः परम आदिदेव इत्येवमादिभिः। वेदानामात्मा – वेदात्मा। वेदा इति – विद्यते ज्ञायते लभ्यते वैभिर्धर्मादिपुरुषार्थ इति वेदाः। मन्त्रब्राह्मणयोर्वेदनामधेयम्। तत्र ह्यव्यभिचारेण तत्स्वरवर्णमात्रापूर्वकः पाठः। सर्वकालं सर्वदेशेषु प्रतिचरणमविभागेनैकैको मन्त्रराशिर्वेद इत्युच्यते। आत्मा अत सातत्यगमने। सततं सर्वदा सर्वदेशे सर्वकाले च भोक्तृत्वेन च स्रष्टृत्वेन चातति गच्छतीत्यत्मा। तं वेदात्मानम्। 	
	वेदात्मा , वेदनिधि , पद्मगर्भ , परम , आदिदेव इत्यादि (नामों से)। वेदात्मा – वेदों की आत्मा। वेदा इति। वेदनिधिम्- वेदानां निधिर्वेदनिधिः , वेदानां स्थानमित्यर्थः। जनयति पोषयति च। तथा च व्यासः –
सृष्ट्यादौ ब्रह्मणो वेदा मुखेभ्यश्च विनिर्गताः। 
तत्रैव च लयं यान्ति प्रलये समुपस्थिते। । इति। 
तं वेदनिधिम्। 
पद्मगर्भम् – पद्मे गर्भः –पद्मगर्भः –पद्मगर्भादुत्पन्नः। तथा च ---
विष्णोर्जले शयानस्य नाभेः पद्मं समुत्थितम्। 
तस्मिन्ब्रह्मा समुत्पन्नस्तेन दृष्टं चराचरम्। । इति। 
तं पद्मगर्भम्। 
परमम् --- स एव वेदानां परमोन्ये देवा अवमा इत्यर्थः। तं परमम्। तु शब्दो विशेषणार्थः। आदिदेवम् – स एव ह्यादावुत्पन्नः पश्चादन्ये देवा इति। देवो दानाद्वा दीपनाद्वा द्योतनाद्वा द्युस्थानो भवतीति वा। 
तमेवंगुणविशिष्टं ब्रह्मावराख्यं –प्रणम्य – प्रणामं कृत्वा , प्रकर्षेण नमनम् – प्रणमनम् – नमस्कारं कृत्वेत्यर्थः।
(सूत्रकारस्य प्रतिज्ञा)
ततः किं कृतवानित्युच्यते – ऋचां लक्षणमाह शौनक इति। ऋच इति परिमिताक्षरपादार्धर्चविहिता मन्त्राः। तथा चोक्तम् – 
यः कश्चित्पादवान्मन्त्रो युक्तश्चाक्षरसंपदा। 
स्वरयुक्तोवसानेन च तामृचं परिजानते। । इति। 
लक्षणं च स्वरवर्णाक्षरमात्रादिलक्षितम्। तदुक्तम् – स्वरो वर्णोक्षरं मात्रा इति। आह – ब्रवीति –वदति –उच्चारयतीत्यर्थः। शौनक आचार्यो भगवान् , शुनकस्यापत्यं शौनकः। नामग्रहणं स्मरणार्थम्। यावदस्मिँल्लोके पुरुषः पुण्येन कर्मणा श्रूयते तावदयं स्वर्गे लोके वसति – इति श्रुतिः। तथा चोक्तम् – 
दिवं स्पृशति भूमिं च शब्दः पुण्यस्य कर्मणाम्। 
यावत् स शब्दो भवति तावत् पुरुष उच्यते। । इति। यथा – महिदास ऐतरेय आह – इति , यथा च – मनुराह प्रजापतिः। 
ऋचां लक्षणमाह इतीयमाचार्यस्य प्रतिज्ञा। अत ऊर्ध्वं यदुच्यते तत्सर्वमृचां लक्षणमिति वेदितव्यम्।संहिता पदप्रकृतिः इत्येवमादि तत्सर्वमृचां लक्षणमिति वेदितव्यम्। यथा – अग्न्याधेयप्रभृतीन्याह वैतानिकानि , यथा च – गृह्याणि वक्ष्यामः इति प्रतिज्ञां करोति। तथा सर्वत्र वेदितव्यम्। । एवं शास्त्रादौ नमस्कारं च प्रतिज्ञां च कृत्वा शास्त्रप्रयोजनमाह ---
(शास्त्रस्य प्रयोजनम्)
सू,माण्डूकेयः संहितां वायुमाह  तथाकाशं चास्य माक्षव्य एव। 
इत्यादि। तथा च – 
सर्वस्यैव हि शास्त्रस्य कर्मणो वापि कस्यचित्। 
यावत्प्रयोजनं नोक्तं तावत्तत्केन गृह्यताम्। । इति। 
	माण्डूकेयः आचार्यो भगवान् संहिताम् – द्यावापृथिव्योः संहिताम् , वायुमाह – ब्रवीति – अथातः संहिताया उपनिषत् – पृथिवी पूर्वरूपं द्यौरुत्तररूपं वायुः संहितेति माण्डूकेयः इति। तथाकाशं चास्य माक्षव्य एव – तथा तयोरेव द्यावापृथिव्योराकाशं च संहितामस्योपासनस्य माक्षव्यो नामाचार्य इच्छति। च शब्दाद्वायुं च। 
समानतानिले चाम्बरे च  मत्वागस्त्योविपरिहारं तदेव।।2।।
	समानताम् – समाने तुल्ये एते संहिते अनिले चाम्बरे च। (एवं) मत्वा आगस्त्यः – अगस्त्यपुत्रः, अविपरिहारं दत्तवाँस्तदेव नान्य इति। विविधः परिहारः – विपरिहारः। अविपरिहारं मत्वा अपरित्यक्तो वायुराकाशश्चेति।
सू.अध्यात्मक्लृप्तौ शूरवीरः सुतश्च  वाङ्मयनसयोर्विवदन्त्यानुपूर्व्ये।
वि.वृ. – अध्यात्मक्लृप्तौ – अध्यात्मविषये क्लृप्तिः – कल्पना, प्राणः संहिता। (शूरवीरः-) शूरवीरनामाचार्यः, तस्य सुतश्च, विवदन्ति – विवादं कुरुतः, वाङ्मनसयोः, आनुपूर्व्ये – क्रमे। कथम् ? अध्यात्मम् – वाक्पूर्वरूपं मन उत्तररूपं प्राणः संहिता इत्येकः। अपरस्तद्विपरीतमाह मनः पूर्वरूपं वागुत्तररूपम् इति।
एवम् – अथातः संहिताया उपनिषत् इत्यस्यार्थः सूचितः। तस्य प्रयोजनं किल वक्ष्यति – पूर्वमक्षरं पूर्वरूपमुत्तरमुत्तररूपं योवकाशः पूर्वरूपोत्तररूपे अन्तरेण सा संहिता इति। तत्र पृथिव्यां दृष्टिर्दृष्टेः फलं तत्फलप्राप्तिः स्यादिति। वक्ष्यति च – स य एवमेतां संहितां वेद इति।।
अथेदानीं संहिता-पद-क्रम-स्वरूपमाह –
संधेर्विवर्तनं निर्भुजं वदन्ति शौद्धाक्षरोच्चारणं च प्रतृण्णम्।
उभयं व्याप्तमुभयमन्तरेण  तथा परे कामा अन्ननाकोभयाख्याः।।
वि.वृ. – निर्भुजम् – संहिताध्ययनमुच्यते। संधेर्विवर्तनम् – द्वयोः पदयोरक्षरयोर्वा संधिः – मध्यमवकाशोन्तरमित्यनर्थान्तरम्। तस्य संधेः, विवर्तनम् – अविच्छेदाध्ययनम्, तत् निर्भुजं वदन्ति। आचार्याः – पाठकाः। द्विविधा हि संहिता –अक्षरसंहिता च पदसंहिता च। अत्राक्षरग्रहणमुपलक्षणं वर्णयन्ति। संधिविवृत्या तु निर्भुजं वदन्ति इति केचित्पठन्ति। अर्थस्तु स एव। शौद्धाक्षरोच्चारणम् – शुद्धे द्वे अक्षरे पदे वा संधिमकुर्वता, उच्चारणम् – अभिव्याहरणम्, तत्, प्रतृण्णम् – पदाध्ययनमुच्यते।
	उभयं व्याप्तम् – संहिता च पदं च। केन? इत्याह – उभयमन्तरेण, क्रमाध्ययनेनोभयं व्याप्तं स्थितं वेदितव्यम्। यद्धि संधिं विवर्तयति तन्निर्भुजस्य रूपमथ यच्छुद्धे अक्षरे अभिव्याहरति तत्प्रतृण्णस्याग्र उ एव। उभयमन्तरेणोभयं व्याप्तं भवति इति। उभयमन्तरेणोभयं व्याप्तमग्रे इति केचित्पठन्ति। स एवार्थः। अग्रे प्रथममेव क्रमादनेन व्याप्तं भवतीति वेदितव्यम्। तथा परे कामा अन्ननाकोभयाख्याः – पराः कामा य उक्ताः अन्नकामः, नाककामः – स्वर्गकाम इत्यर्थः, उभयकामः अन्नकामः स्वर्गकामश्च। तथा चोक्तम् अन्नाद्यकामो निर्भुजं ब्रूयात् स्वर्गकामः प्रतृण्णमुभयकाम उभयमन्तरेण इति । एतत्सर्वं तु विज्ञेयं वाक्यशेषः।
प्राणः षकारो यच्च बलं णकारः।
वि. वृ. – तच्च विज्ञेयम्। प्राणस्य षकारः संज्ञा। षकारः प्राण आत्मा इति श्रुतिः। सबलां सप्राणां संहितां वेदायुष्यमिति विद्यात्। बलं णकारः, णकारेण हि बलवती संहिता। वायोर्हि प्राणस्य बलवत्त्वं कार्यं स्पृष्टं करणम्। षकारः प्राण आत्मा।
	तथा चोक्तम्। य ऊष्माणः स प्राणः इति। तथा णकाराख्येन बलेन बलवती भवति। णकारश्च स्पर्शः , स्पृष्टं करणं कर्तव्यमित्यर्थः। तथा चोक्तम् – तस्यै वा एतस्यै संहितायै णकारो बलं षकारः प्राण आत्मा। स यो हैतो णकारषकारावनुसंहितमृचो वेद सबलां सप्राणां संहितां वेदायुष्यमिति विद्यात् इति। तथा च ते यद्वयमनुसंहितमृचोधीमहे यच्च माण्डूकेयीयमध्यायं प्रब्रूमः इति। माण्डूकेयीयमिति कथम् ? इत्युच्यते – अथ वयं ब्रूमो निर्भुजवक्त्राः इति ह स्माह ह्रस्वो माण्डूकेयः , पूर्वमेवाक्षरं पूर्वरूपमुत्तररूपं योवकाशः पूर्वोत्तररूपे, अन्तरेण येन सन्धिं विवर्तयति येन स्वरास्वरं विजानाति येन मात्रामात्रां विभजते सा संहितेति। स य एवमेतां संहितां वेद संधीयते प्रजया पशुभिर्यशसा ब्रह्मवर्चसेन स्वर्गेण लोकेन सर्वमायुरेति इति प्रशंसा। 
वाक्प्राणयोर्यश्च होमः।।4।।
वि.वृ. – तच्च विज्ञेयम्। वाचि प्राणो हूयते प्राणे च वाग्घूयते। तथा चोक्तम् – तद्यत्रैतदधीते वा भाषते वा वाचि तदा प्राणो भवति वाक्तदा प्राणं रेढ्यथ यत्र तूष्णीं वा भवति स्वपिति वा प्राणे तदा वाग्भवति प्राणस्तदा वाचं रेळ्हि। तथा च – किमर्था वयमध्येष्यामहे किमर्था वयं यक्ष्यामहे वाचि हि प्राणं जुहुमः प्राणे वा वाचं यो ह्येव प्रभवः स एवाप्ययः इति।
एवं च संहितोपनिषदि योर्थः स एवाचार्येण प्रदर्शित इति विज्ञापनार्थम्। तस्य किल तत्प्रयोजनम्। वेदे योर्थोभिहितः स एव शास्त्रे प्रतिबद्ध इति ज्ञापनार्थं च। यथा – अथाप्यृच उदाहरन्ति। यथा च – अग्न्याधेयप्रभृतीन्याह वैतानिकानि इति। यथा –
शास्त्रानुपूर्वं तद्विद्याद्यथोक्तं लोकवेदयोः। इति।
विदिर्निन्दा प्रशंसा च पृष्टमाख्यातमित्यपि।
आसाराभीक्ष्णसंप्रश्ना ब्राह्मणे संशयश्च यः।। इति।।
यस्मात्केवलैकवाक्यैर्न शक्यतेनुष्ठातुं विक्षिप्तत्वाद्वेदवाक्यानां गूढार्थत्वाच्चातः कविभिराचार्येर्वेदार्थकुशलै र्वेदार्थेभ्यो निष्कृष्य कर्मार्थम् सुबोधानीमानि विद्यास्थानानि प्रवर्तितानि – शिक्षा कल्पो व्याकरणं निरुक्तं छन्दो ज्योतिषं धर्मशास्त्रं पुराणं न्यायविस्तरो मीमांसादीनि।
कानि पुनः प्रयोजनानि विद्यास्थानानामनुप्रवर्तन्ते। अत आह – शिक्षा स्वरवर्णोच्चारणोपदेशकं शास्त्रम्। कल्पो वेदविहितानां कर्मणामानुपूर्व्येण कल्पनाशास्त्रम्। व्याकरणं च शब्दार्थव्युत्पत्तिकरं शास्त्रम्। निरुक्तं पदविभागमन्त्रार्थदेवतानिरूपणार्थं शास्त्रम्। छन्दो गायत्र्यादीनां छन्दसां ज्ञानशास्त्रम्। ज्योतिषं कालपरिज्ञापनार्थं शास्त्रम्। धर्मशास्त्रमाचाराद्युपदेशकं शास्रम्। पुराणं स्थित्युत्पत्तिप्रलयादिसूकं शास्त्रम्। न्यायविस्तरः प्रमाणैरर्थपरीक्षणं करोति शास्त्रम्। मीमांसा वेदवाक्यार्थविचारणाय शास्त्रम् – इत्येवमादीनि प्रयोजनानि विद्यास्थानानाम्।
अत आचार्यो भगवाञ्छौनकोवेदार्थवित्सुहृद् भूत्वा ब्राह्मणेभ्योर्थवादानुत्सृज्य विधिं समाहृत्य पुरुषहितार्थमृग्वेदस्य शिक्षाशास्त्रं प्रदर्शनार्थं वर्णयन्ति। अन्यथा – वेदार्थो न शक्यते ज्ञातुम्। तथा चोक्तम् – न प्रत्यक्षमनृषेरस्ति मन्त्रः इति। यथा च – 
योगेन, दाक्षिण्येन, दमेन , बुद्ध्या, बहुश्रुतेन, तपसा, नियोगतः इति।
प्रसङ्गाद् बहुलपितमिदानीं प्रकृतमुच्यते –
गुरुत्वं लघुता साम्यं ह्रस्वदीर्घप्लुतानि च। 
लोपागमविकाराश्च प्रकृतिर्विक्रमः क्रमः। । 5। । 
स्वरितोदात्तनीचत्वं श्वासो नादस्तथोभयम्। ।
वि. वृ. वर्णानां गुरुत्वम् चाधिक्यं हि यथा – गुरूणि दीर्घाणि इत्येवमादि। तथा साम्यम् – समत्वमित्यर्थः। ह्रस्वत्वं दीर्घत्वं प्लुतत्वं च। लोपश्चागमश्च विकारश्च। वर्णानां लोपो यथा – चित्कम्भनेन स्कभीयान् इति। आगमः – अस्कृतोषसम् इति। विकारः – सुषुमा यातम् इति। प्रकृति- प्रकृत्येतिकरणादौ प्रगृह्याः इति। यथा प्रो अस्म , इन्द्राग्नी अपादियम् इति। विक्रमः - विक्रान्तः प्राकृतोपधः इति। याः फलिनीः, अगस्त्यः खनमानः। क्रमश्च खनमानः। क्रमश्च वेदितव्यः, यथा –स्वरानुस्वरोपहितः इति द्वित्वं वर्णानाम्। यथा – आ प्प्र द्द्रव परावतः। स्वरितत्वमुदात्तत्वम्, नीचत्वम् – अनुदात्तमित्यर्थः। यथा – उदात्तश्चानुदात्तश्च इत्यादि। श्वासत्वं नादत्वं तथोभयम् – श्वासनादत्वम्। श्वासोघोषाणाम् इत्येवमित्यादि।
एतत्सर्वं तु विज्ञेयं छन्दोभाषामधीयता।। 6।।
वि.वृ. – एतत्सर्वं यदनुक्रान्तम् माण्डूकेयः संहिताम् – इत्येवमादि तत्सर्वम्, विज्ञेयम् – विविधं ज्ञेयम्, वेदितव्यमित्यर्थः। केनेत्याह – छन्दोभाषामधीयता – छन्दोभाषां योधीते तेनेत्यर्थः, नान्येन। द्विविधा हि भाषा – लौकिकी, वैदिकी च। या वैदिकी सा छन्दोभाषेत्युच्यते। यथा चोक्तम् – लोकवेदयोः इति। विज्ञेयमिति सर्वत्रानुषज्यते पुरस्तादुपरिष्टाच्च।।
छन्दोज्ञानमाकारं भूतज्ञानं  छन्दसां व्याप्तिं स्वर्गामृतप्राप्तिम्। 
वि. वृ. छन्दसां ज्ञानम् – छन्दोज्ञानम् यथा गायत्र्यादि। तथा छन्दसाम् आकारं श्वेतादि। भूतज्ञानं छन्दसाम् , यथा – सर्वाणि भूतानि मनो गतिश्च इत्यादि। तथा छन्दसां व्याप्तिम् , यथा गुर्वक्षराणां गुरुवृत्ति सर्वम् इत्यादि। स्वर्गप्राप्तिं चामृतप्राप्तिं च स्वर्गामृतप्राप्तिम् , यथा स्वर्गं जयत्येभिरथामृतत्वम् इति। 
तच्च विज्ञेयं यस्मात्तस्मात्-
अस्य ज्ञानार्थमिदमुत्तरत्र वक्ष्ये शास्त्रमखिलं शैशिरीये।। 7।।
वि. वृ. – अस्य कस्य ? माण्डूकेयः सहिताम् – इत्येवमादेरनुक्रान्तस्य , ज्ञानार्थम्, ज्ञानप्रयोजनायेत्यर्थः। इदं शास्त्रम् – पार्षदाख्यम्, अखिलम् – संपूर्णम् – कृत्स्नम्, उत्तरत्र वक्ष्ये – वक्ष्याम इत्यर्थः। शैशिरीये , पारायणपाठ इति वाक्यशेषः शैशिरीयायां संहितायामित्यर्थः। शैशिरीया संहिता शैशिरदृष्टत्वात्। तथा पुराण उक्तम् – 
मुद्गलो गोखुलो वात्स्यः शैशिरः शिशिरस् तथा। 
पञ्चैते शाकलाःशिष्याः शाखाभेदप्रवर्तकाः। । इति। 
तथा च –ऋग्वेदे शैशिरीयायां संहितायामिति। यथा ऋग्वेदे पारणाम्नाये शाकले शैशिरीयकम्। इति च। 
पदक्रमविभागज्ञो वर्णक्रमविचक्षणः। 
स्वरमात्राविशेषज्ञो गच्छेदाचार्यसम्पदम्। । 8। ।
वि . वृ . पदानां क्रमः – पदक्रमः। अनुपरिपाद्या संहिता पदसंहिता। वर्णसंहिता च यथा वर्णानां क्रमः – वर्णक्रमः। (वर्णक्रमविचक्षणः -) वर्णसंहिताविचक्षण इत्यर्थः। अथवान्यथा योजना – पदानां क्रमस्य च पदाध्ययनस्य च क्रमाध्ययनस्य च विभागो विविधो भागो विभागः। एवं यो जानाति स च पदक्रमविभागज्ञः। वर्णक्रमविचक्षणः इति संहिताध्ययनविचक्षण इत्यर्थः। एवमध्ययनत्रितयं च प्रकृतं निर्भुजं प्रतृण्णमुभयमन्तरेण च , तस्मादेवमुच्यते। । 
स्वरमात्राविशेषज्ञः। स्वराश्च मात्राश्च – स्वरमात्राः। स्वर उदात्तादयः। मात्रा ह्रस्वादयः। एवं विशेषं यो जानाति सः , गच्छेद् – व्रजेत्। क्व गच्छेत् ? इत्युच्यते – आचार्यसम्पदम् , आचार्यत्वं कुर्यादित्यर्थः। अन्यथाधिकार्येव न भवति। तथा चोक्तम् – 
याजनाध्यापनाभ्यां स छन्दसां यातयामं वा। 
स्थाणुं वर्च्छति गर्ते वा पात्यते प्रमीयते वा। । 
इत्यादि। तथा चोक्तम् – 
वटवः पण्डिता मूर्खा अन्योन्याध्यापकाश्च। 
दोषं कुर्वन्ति ते मूढास्तस्माद् वृद्धं तु सेवयेत्। । 
अथवा – गच्छत्याचार्यसंसदम् इति पाठः। गच्छति – व्रजति – प्राप्नोति। आचार्याणां संसदम् – सभास्थानम्। सुमन्त्वादय आचार्य यत्र तिष्ठन्ति तत्रेत्यर्थः। एवं वृद्धप्रशंसा। यथा – ऋङ्मयो यजुर्मयः साममयः इति। यथा च – स य एवमेतां संहितां वेद इति। एवं शास्त्रप्रयोजनमुक्त्वा शास्त्रसंव्यवहारार्थं चाक्षरसमाम्नायमाह –
 ( वर्णमाला )
अकारर्कारावि उ ए ओ ऐ औ। 
वि . वृ . – अकारश्च ऋकारश्च अकारर्कारौ - अ ऋ इति। अथ इकारश्च उकारश्च एकारश्च ओकारश्च ऐकारश्च औकारश्चेति - इ, उ, ए, ओ, ऐ, औ इति। एवमनेन क्रमेणाष्टौ वर्णा वेदितव्याः। ।
पदाद्यन्तयोर्न ऌकारः स्वरेषु। 
वि . वृ . – ( पदाद्यन्तयोः - ) पदस्यादावन्ते च ; ( ऌकारः - ) ऌवर्णः ; स्वरेषु न गृह्यते। पदमध्ये भवतीति वेदितव्यम्। उत्तरत्रापि विचारयिष्यामः। 
आकारादीन्दीर्घरूपान्द्वितीयान्ह्रस्वेषु। 
वि . वृ . आकारादयो ह्रस्वा उक्ताः। तेषु तेषु ह्रस्वेषु आकारादयो दीर्घरूपाः। तान् ( आकारादीन् दीर्घरूपान् ) द्वितीयान् विजानीयात्। किमुक्तं भवति ? अकारो ह्रस्वः ; तस्य आकारो दीर्घो द्वितीयो वेदितव्यः। तथा ऋकारो ह्रस्वः ; तस्य ॠकारो दीर्घो द्वितीयः। तथा इकारो ह्रस्वः ;तस्य ईकारो दीर्घो द्वितीयः। तथा उकारो ह्रस्वः ; तस्य ऊकारो दीर्घो द्वितीयः। अ, आ, ऋ, ॠ, इ, ई, उ, ऊ इत्येतत्सिद्धं भवति। 
पञ्चस्वपि तानि सन्ति।।9।।
वि. वृ. – तानि कानि ? दीर्घाणीत्यर्थः। पञ्चस्वपि ह्रस्वेषु द्वितीयाः सन्ति – भवन्ति। किं पुनश्चतुर्षु। अपिशब्द लृकारस्य विकल्पार्थः। यदि दीर्घो भवति । वक्ष्यति – ऋकारलृकारौ हति। तथा – ह्रस्वादेशे ह्रस्वदीर्घौ सवर्णौ इति।
कखौ गघौ ङ। 
वि . वृ . – ककारश्च खकारश्च कखौ। तथा – गकारश्च घकारश्च गघौ। ङकारश्च। क, ख, ग, घ, ङ। एवं पञ्चभिर्वर्णैः प्रथमः पञ्चवर्गो वेदितव्यः। 
चछौ जझौ ञ।
वि . वृ . चकारश्च छकारश्च चछौ। जकारश्च झकारश्च जझौ। ञकारश्च। च, छ, ज, झ, ञ। एवं पञ्चभिर्वर्णैर्द्वितीयः पञ्चवर्गः। । 
टठौ डढौ ण। 
का . अ . – ट, ठ, ड, ढ, ण। 
वि . वृ . – टकारश्च ठकारश्च टठौ। डकारश्च ढकारश्च डढौ। णकारश्च। ट, ठ, ड, ढ, ण। एवं पञ्चभिर्वर्णैस्तृतीयः पञ्चवर्गः। 
तथौ दधौ न। 
वि . वृ . तकारश्च थकारश्च तथौ। दकारश्च धकारश्च दधौ। नकारश्च। त, थ, द, ध, न। एवं पञ्चभिर्युक्तैर्वर्णैश्चतुर्थः पञ्चवर्गः। 
पफौ बभौ म। 
वि . वृ . – पकारश्च फकारश्च पफौ। बकारश्च भकारश्च बभौ। मकारश्च। प, फ, ब, भ, म। एवं पञ्चभिर्युक्तैर्वर्णैः पञ्चमः पञ्चवर्गः। 
यरलवाः। 
वि . वृ . – यकारश्च रेफश्च लकारश्च वकारश्च यरलवाः। एते चत्वारो वेदितव्याः। 
हशषसाः। 
वि . वृ . – हकारश्च शकारश्च षकारश्च हशषसाः। एते चत्वारोनेन क्रमेण वेदितव्याः। 
अः क प अं 
वि . वृ . – अः इति विसर्जनीयः। क इति जिह्वामूलीयः। प इत्युपध्मानीयः। अं इत्यनुस्वारः। एवमपरे चत्वारोनेन क्रमेण वेदितव्याः। 
इति वर्णराशिः क्रमश्च।।10।।
 वि . वृ . – इति – एवमुक्तप्रकारेण वर्णराशिः वेदितव्यः। अकाराद्यनुनासिकान्तः। वर्णानां राशिः – वर्णराशिः। ( राशिः - ) सङ्घातः – समूहः। वर्णकोशो वर्णसमाम्नाय इत्यनर्थान्तरम्। ( क्रमश्च - ) वर्णक्रमश्च अयमेव वेदितव्य उक्तप्रकारेण। वक्ष्यति – ऋकारादयो दश नामिनः स्वराः1 इति। तथा परेष्वैकारमोजयो ; औकारं युग्मयोः इति। अन्त्याः सप्त तेषामघोषाः। तथा प्रथमपञ्चमौ च द्वा ऊष्मणाम् इति। एवमादिष्वयं क्रमो वेदितव्यः।
एवं वर्णसमाम्नायमुक्त्वा तत्र लघुनोपायेन संज्ञापरिभाषाभ्यां शास्त्रे संव्यवहारसिद्धिं मन्यमानः संज्ञासंज्ञिसम्बन्धार्थमाह। ।
।। इति श्रीदेवमित्रसुतविष्णुमित्रकृते प्रातिशाख्यभाष्ये वर्गद्वयवृत्तिः। । 
1 : संज्ञा – परिभाषा – पटलम् 
भाष्यकारकृतं मङ्गलाचारणम्,  प्रातिशाख्यप्रयोजनम् ,  समानाक्षरसंज्ञा,  सन्ध्यक्षरसंज्ञा,  स्वरसंज्ञा ,  इतर प्लुतस्य दीर्घवत्वम् ,  अनुस्वारस्य स्वरूपम् ,  व्यञ्जनसंज्ञा ,  स्पर्शसंज्ञा,  वर्गसंज्ञा,  अन्तःस्थासंज्ञा ,  ऊष्मसंज्ञा ,  अघोषसंज्ञा,  सोष्मसंज्ञा ,  अनुनासिकसंज्ञा ,  पदावसाने प्रथमतृतीयस्पर्शयोर्विकल्पः,  ह्रस्वसंज्ञा ,  दीर्घसंज्ञा ,  अक्षरसंज्ञा ,  गुरुसंज्ञा ,  अनुस्वारव्यञ्जनयोरङ्गत्वविचारः,  ह्रस्वस्वरस्य उच्चारणकालः,  दीर्घस्वरस्य उच्चारणकालः,  प्लुतस्य स्वरसंज्ञा उच्चारणकालश्च,  प्लुतोदाहरणानि ,  स्वरभक्तेः पूर्वभाक्त्वं पूर्वाक्षराङ्गत्वञ्च,  दीर्घस्वरभक्तेः कालः,  व्यञ्जनानां कालः,  ह्रस्वस्वरभक्तेः कालः,  रक्तसंज्ञा ,  संयोगसंज्ञा ,  वर्णानां स्थानानि ,  डकारस्थाने ळकारः ढकारस्थाने ळ्हकारश्च ,  परिभाषासूत्राणि, प्रैषाणां प्रैषवत्त्वम् ,  पदान्तलक्षणम् ,  सामवशसंधेरुल्लेखः,  पद्यानां पदवद्भावः,  पद्यानां पदवद्भावप्रतिषेधस्थलानि ,  अवसाने अष्टस्वराणामनुनासिकसंज्ञा ,  एकस्यैव प्लुतस्यानुनासिकसंज्ञा ,  नामिसंज्ञा,  नतिषु नन्तृनम्ययोः पौर्वापर्यम् ,  अरिफितविसर्जनीयस्य सोपधस्यैकवर्णवत्वम् ,  प्रगृह्यसंज्ञा ,  रेफिसंज्ञा।
अथ शौनकीयमृग्वेदप्रातिशाख्यम् 
उवटकृत भाष्यसहितम् 
( भाष्यकारकृतं मङ्गलाचरणम् )
ओ3म् नमो भगवते मङ्गलेश्वरश्रीमद्दिव्यलक्ष्मीनृसिंहाय श्रीवेदपुरुषाय नमः।  
उ . भ . – किमर्थमिदमारभ्यते ? 
( प्रातिशाख्यप्रयोजनम् )
शिक्षाच्छन्दोव्याकरणैः सामान्येनोक्तलक्षणम्। 
तदेवमिव शाखायमिति शास्त्रप्रयोजनम्। ।
 प्रातिशाख्यप्रयोजनमनेन श्लोकेनोच्यते। शिक्षादिभिर्यत्सामान्येनोत्सर्गेणोक्तं लक्षणम्,  यथा – तावच्छिक्षायाम् – स्युर्मूर्धन्या ऋटुरषाः,  सामान्येन सर्वशाखासु रेफो मूर्धन्य इत्युक्तः। तथान्यस्यां शिक्षायाम् – दन्तमूलीयः इति रेफो दन्तमूलीय उक्तः। एवं सर्वा शिक्षा वर्णेषु स्थानकरणानुप्रदानादि सर्वासु शाखासु विदधाति,  न तु नियमतः कस्यां शाखायां रेफो मूर्धन्यः कस्यां दन्तमूलीय इति। अत एतद्व्यवस्थापकमारभ्यते – दन्तमूलीयस्तु तकारवर्गः,  सकाररेफलकाराश्च,  रेफं बर्स्व्यमेके। एवमस्यां शाखायां दन्तमूलीयो वा बर्स्व्यो वा रेफ इत्येतदवधारितम्। 
	तथा सर्वेश्छन्दोविचित्यादिभिः पिङ्गलयास्कसैतवप्रभृतिभिर्यत्सामान्येनोक्तं लक्षणम्,  यथा षट्-सप्तत्यक्षरा चातिधृतिर्भवति। तथा तत्रैवोक्तम् – पादः इयादिपूरणः। एवं सामान्यलक्षणे सति – स हि शर्धो न मारुतम् इति चातिच्छन्दस्यष्टापदायामष्टषष्ट्यक्षरायामृचि सन्देहः। किमियमष्टषष्ट्यक्षरात्यष्टिः पदानामविकर्षेण,  आहोस्वित्पदानां निकर्षेणातिधृतिः। अस्मिन्सन्देह इदं विशेषलक्षणमारभ्यते – सखे च स हि शर्धश्च मध्यमो वर्ग उच्यते इति। एवमस्यां शाखायां पादविकर्षेणेयमतिधृतिः।
तथा व्याकरणे  यत्सामान्येन, यथा – ऋचि तुनुघमक्षुतङ्कुत्रोरुष्याणाम् इति। अस्य सूत्रस्यायमर्थः- ऋग्विषये तु नु घ मक्षु तङ् (आख्यातानि पिपृत गायत इत्येवमादीनि तङ् शब्देन गृह्यन्ते।) कुत्र उरुष्य - एतानि पदानि व्यञ्जने प्रत्यये दीर्घमापद्यन्ते। तु – आ तू न इन्द्र वृत्रहन्। नु – नू ष्टुत इन्द्र नू गृणानः। घ – आ घा ये अग्निमिन्धते। मक्षु। मक्षूमक्षू कृणुहि गोजितो नः इत्यादि। तद्व्यवस्थापयितुमिदमारभ्यते। न सर्वत्रैतानि पदान्यस्यां शाखायां दीर्घाणि भवन्ति। यथा तु - तत्तु प्रयः प्रत्नथा ते शुशुक्वनम्। नु – अधि वोचा नु सुन्वते। घ – आ घ त्वावान्त्मनाप्तः।
ननु मक्षुशब्दस्य सामान्यलक्षणेनैव दीर्घभावः उक्त, न चात्रापवादोस्ति। तत्र ह्येवं पठ्यते – मक्ष्वित्युकारः प्लवते सर्वत्राप्यपदान्तभाक्। अतो मक्षुशब्दस्य मृग्यं प्रयोजनम्। नैष दोषः। सामान्यलक्षणानुवादेनैव विशेषलक्षणं विधातुं शक्यते नान्यथा। सोयं मक्षुशब्दस्यानुवादो द्रष्टव्यः। एवमन्यत्रापि सामान्यविशेषलक्षणसाम्ये द्रष्टव्यः।
	एवं शिक्षाच्छन्दोव्याकरणैर्यत्सर्वासु शाखासु  सामान्येन लक्षणमुच्यते तदेवास्यां शाखायामनेन व्यवस्थाप्यत इत्येतत्प्रयोजनमस्याङ्गस्य। तथा चाथर्वणप्रातिशाख्य इदमेव प्रयोजनमुक्तम् – एवमिहेति च विभाषाप्राप्तं सामान्येन। अस्य सूत्रस्यायमर्थः – सामान्येन लक्षणेन यद्विकल्पप्राप्तं तदेवमस्यां शाखायां व्यवस्थितं भवतीति प्रातिशाख्यप्रयोजनमुक्तम्।
अथवा नैवैतदङ्गं शिक्षाच्छन्दोव्याकरणैः सामान्येनोक्तलक्षणस्य विशेषे व्यवस्थापकम्। किंतु स्वतन्त्रमेवैतदन्यशास्त्रनिरपेक्षम् – तथाहि शिक्षाच्छन्दोव्याकरणैर्यन्न विहितं तदिह विधीयमानं दृश्यते। यथा – क्रमः क्रमहेतुः पारायणमित्येवमादिकम्। अङ्गता चास्यान्यशास्त्रसव्यपेक्षस्य नैव स्यादकृत्स्नत्वात्। कृत्स्नतां वेदाङ्गतामनिन्द्यतामार्षतां च स्वयमेव शौनको दर्शयिष्यति – कृत्स्नं च वेदाङ्गमनिन्द्यमार्षम् इति। अनयोः पक्षयोर्यतरः पक्षः श्रेयांस्ततो ग्रहीतव्यः।।
उक्तं शास्त्रप्रयोजनम्। प्रथमे तु पटले संज्ञाः परिभाषाश्चोच्यन्ते। तदर्थमिदमारभ्यते –
(समानाक्षरसंज्ञा)
अष्टौ समानाक्षराण्यादितः।।1।।
उ.भा. – अष्टौ इति संख्या। समानाक्षराणि इति संज्ञा। आदितः इति पञ्चमी, पञ्चम्यास्तसिल् इति हि वैयाकरणाः पठन्ति। अथ कोर्थः? आदित आरभ्य वर्णसमाम्नायस्य (अष्टौ -) अष्टाक्षराणि, (समानाक्षराणि-) समानाक्षरसंज्ञकानि भवन्ति। यथा – अ, आ, ऋ, ऋ, इ, ई,उ,ऊ। समानाक्षरसंज्ञायाः प्रयोजनम् – समानाक्षरे सस्थाने इति।
अथवा आदित इति नैवायं पञ्चम्यर्थे तसिल्। किं तर्हि? सप्तम्यर्थे, तत्रापि हि लक्षणं स्मर्यते – तसिप्रकरणे आद्यादिभ्य उपसंख्यानम् इति। तत्र चैतान्युदाहरणानि – आदितः मध्यतः पृष्ठतः इति। अतोयं सप्तम्यर्थ एव। अस्मिन्पक्षे एवम् – आदितः – वर्णसमाम्नायस्यादौ (अष्टौ) अष्टाक्षराणि, (समानाक्षराणि) समानाक्षरसंज्ञकानि1, भवन्ति।।
(सन्ध्यक्षरसंज्ञा)
ततश्चत्वारि संध्यक्षराण्युत्तराणि।।2।।
उ. भा. – ततः – तेभ्यः समानाक्षरेभ्यः। उत्तराणि चत्वारि, (संध्यक्षराणि-) संध्यक्षरसंज्ञकानि, भवन्ति। अकारस्य इकारस्य उकारेण एकारेण ओकारेण च सह संधौ यान्यक्षराणि निष्पद्यन्ते तानि तथोच्यन्ते। यथा – ए, ओ, ऐ, औ। सन्ध्यक्षरसञ्ज्ञायाः प्रयोजनम् – संध्यानि संध्यक्षराण्याहुरेके इति। ततः इत्यनयैव पञ्चम्या संध्यक्षराणां समानाक्षरैः सहानन्तर्ये सिद्धे यत् उत्तराणि इति वदति तदन्तरा लृ लॄ इत्यनयोः स्वरयोः प्रतिषधार्थम्। तथा च यत्नं करिष्यति – ऋकारादयो दश नामिनः स्वराः इति।
( स्वरसंज्ञा )
एते स्वराः। । 3। । 
उ . भा . – य एते समानाक्षरसंध्यक्षरसंज्ञा वर्णास्त एते द्वादश ( स्वराः- ) स्वरसंज्ञाः­ वेदितव्याः। उदात्तानुदात्तस्वरितप्रचया एष्वक्षरेषु स्थिताः। स्वर्यन्ते शब्द्यन्त इति स्वराः। यथा – अ,  आ,  ऋ,  ॠ,  इ,  ई,  उ,  ऊ,  ए,  ओ,  ऐ,  औ,  इति। स्वरसंज्ञायाः प्रयोजनम् – स्वरानुस्वारोपहितो द्विरुच्यते इति। 
	ननु कथं वर्णसमाम्नायमनुपदिश्यैव अष्टौ समानाक्षराण्यादितः इति। उपदिष्टस्य हि व्यपदेशो एवमुपपद्यते आदितः इति,  नानुपदिष्टस्य । तथा – चत्वारि संध्यक्षराण्युत्तराणि 3 इत्युरत्तव्यपदेशो नैव घटत इति। 
	नैष दोषः। उपदिष्टो वर्णसमाम्नायो लौकिको विद्यते। तत्र यावन्तो वर्णा अस्यां शाखायामुपयोक्ष्यन्ते तावतां संज्ञां कर्तुं तमेव वर्णसमाम्नायमुररीकृत्याह – अष्टौ समानाक्षराण्यादितः। तथा तामेवानुपूर्वीमङ्गीकृत्य – चत्वारि संध्यक्षराणि इत्युत्तरशब्दमाह।
 	ननु यदि लौकिकोत्र वर्णसमाम्नायो गृह्यते एवं तर्हि तयानुपूर्व्या भवितव्यम्। तत्र च ऊकारात् परौ ऋॠकारौ समानमस्ति – उ, ऊ, ऋ, ॠ इति। ऐकारात्पूर्वमेकारमौकारात्पूर्वमोकारम् – ए,ऐ,ओ,औ इति। सकारात्परं हकारं समामनन्ति –श,ष,स,ह इति।
	सत्यम्। आचार्यप्रवृत्या क्रमोन्यथानुमीयते। तद्यथा – ऋकारादयो दश नामिनः स्वराः इति। यद्याकारात्परौ पठ्येते तदानीं दश नामिनः स्वराः सम्पद्यन्ते। तथा – संध्येष्वकारोर्धमिकार उत्तरं युजोरुकारः इति। यदि ए,ओ,ऐ,औ एवं पाठो भवति तदानीं युजोरुत्तरमर्धमुकारः संपद्यते। तथा – यदि शकारात् पूर्वो हः पठ्यते तदानीम् – दुस्पृष्टं तु प्राग्घकाराच्चतुर्णाम् अयं पाठक्रम उपपद्यत इति। सोयमाचार्यप्रवृत्या पाठक्रमोनुमीयमानो लौकिकवर्णसमाम्नायस्य द्विधा पाठं गमयति। अतोयं लौकिको वर्णसमाम्नायो गृह्यते। तथा तयानुपूर्व्या तन्न दुरुक्तमिति। उभे अप्येते आनुपूर्व्यौ लौकिकस्य वर्णसमाम्नायस्य द्रष्टव्ये।।
(इपर-प्लुतस्य दीर्घवत्त्वम्)
इपरो दीर्घवत्प्लृतः।।4।।
उ.भा. – (इपरः-) इकारपरः, प्लुतो दीर्घवत्प्रत्येतव्यः। वतिः सर्वसादृश्यार्थः। यथा ईकार इतिना सह संधौ दीर्घमेकमीकारं निरनुनासिकमापद्यते तथायमपि प्लुत ईकारं निरनुनासिकमापद्यत इत्यर्थः। क्रमसंहितायां परिग्रहस्य पूर्वे वचन ईत्वभूतो भवति। द्वितीयेनुनासिकस्त्रिमात्रस्तु यथा – विन्दतीति विन्दतीँ3।।
(अनुस्वारस्य स्वरूपम्)
अनुस्वारो व्यञ्जनं वा स्वरो वा।।5।।
उ.भा. – अं वर्णसमाम्नाये पठ्यते। स कांश्चित्स्वरधर्मान्गृह्णाति कांश्चिद्व्यञ्जनधर्मान्। तद्यथा – ह्रस्वत्वं दीर्घत्वं प्लुतत्वमुदात्तत्वं स्वरितत्वमिति स्वरधर्माः. तथा – अर्धमात्राकालता स्वरवशेनोदात्तानुदात्तस्वरितत्वं संयोगश्चेति व्यञ्जनधर्माः। तत्रोभयधर्मयोगादुभयस्वभावं स्वरव्यञ्जनयोरन्यद्वर्णान्तरं प्रकाशयति – अनुस्वारो व्यञ्जनं वा स्वरो वा इति। वर्णस्वरूपकथनेन प्रयोजनम् – तेन स्वरग्रहणेन व्यञ्जनग्रहणेन च न गृह्यते, स्वशब्दग्रहणेन वर्णग्रहणेन च गृह्यते। यथा – स्वरानुस्वारोपहितो द्विरुच्यते इति स्वरशब्देन न गृह्यते, स्वशब्देन च गृह्यते। अनुस्वारो व्यञ्जनं चाक्षराङ्गम् इति च व्यञ्जनग्रहणेन न गृह्यते। एके वर्णाञ्छाश्वतिकान्न कार्यान् इत्यत्र वर्णग्रहणेनानुस्वारोपि गृह्यत इति।
	ननु सर्वः शेषो व्यञ्जनान्येव इति व्यञ्जनग्रहणेनानुस्वारग्रहणमस्तु। को गुण इति चेत्? सूत्रमेतन्नारब्धव्यं स्याद्व्यञ्जनग्रहणेन ग्रहणात्। सव्यञ्जनः सानुस्वारः शुद्धो वापि,  अनुस्वारो व्यञ्जनं चाक्षराङ्गम् इति, संयोगानुस्वारपराणि यानि इत्येवमादिसूत्रेष्वनुस्वारग्रहणं न कर्तव्यं स्याद्व्यञ्जनग्रहणेनैव सिद्धत्वात्। स्वरानुस्वारोपहितो द्विरुच्यते संयोगादिः इत्यत्रानुस्वारस्य व्यञ्जनत्वे सत्यपि वचनात्परस्य संयोगादेर्द्विरुक्तिर्भविष्यति न त्वनुस्वारस्यैव इत्येवमनुस्वारस्य व्यञ्जनत्वेन सर्वमभिप्रेतं सिद्ध्यति। अतो व्यञ्जनग्रहणेनैवानुस्वारग्रहणं भवतु, किमनेन योगेन – अनुस्वारो व्यञ्जनं वा स्वरो वा इति।
सत्यमेतद्यदि नामानुस्वारस्य स्वरूपं न कथितं स्यात्। तस्मात्स्वरव्यञ्जनातिरिक्तमन्यद्वर्णान्तरमेतदित्येतत्ख्यापनपरमेवैतत्सूत्रमिति सिद्धान्तितम्।।
(व्यञ्जनसंज्ञा)
सर्वः शेषो व्यञ्जनान्येव। ।6।।
उ.भा. – उपयुक्तेतरवचनः शेषशब्दः। स्वरानुस्वारव्यतिरिक्तः सर्वः शेषो वर्णराशिः, (व्यञ्जनानि-) व्यञ्जनसंज्ञकः, वेदितव्यः। व्यञ्जयन्ति प्रकटान् कुर्वन्त्यर्थानिति व्यञ्जनानि। सर्वशब्दो यमादीनां परिग्रहणार्थः। तेषां यद्यप्यत्र संज्ञाधिकारे ग्रहणं न कृतं तथापि स्थानाधिकारे ग्रहणं कृतमेव – नासिक्ययमानुस्वारान् इति। लुकारस्य मात्रिकस्य ईकारस्य च प्लुतस्य सर्वशब्देन ग्रहणं न भविष्यति स्वरशब्देन ग्रहणात्। धातौ स्वरः कल्पयताव्लृकारः इति लृकारस्य स्वरसंज्ञा। तथा – तिस्रः प्लुत उच्यते स्वरः इति प्लुतस्य स्वरसंज्ञा। अतश्च स्वरग्रहणेनैव ग्रहणाद् व्यञ्जनत्वं न भवति। व्यञ्जनान्येव इत्यवधारणमनुस्वारस्योभयरूपतामुज्ज्वलयति। व्यञ्जनसंज्ञायाः प्रयोजनम् – दीर्घं ह्रस्वो व्यञ्जने इति।।
(स्पर्शसंज्ञा)
तेषामाद्या स्पर्शाः। ।7।। 
 उ.भा. तेषाम् व्यञ्जनानाम् आद्या वर्णाः, (स्पर्शाः) स्पर्शसंज्ञाः, वेदितव्याः। स्पृष्टकरणाः। स्पर्शाः कादयो मान्ताः। स्पर्शसंज्ञायाः प्रयोजनम् – स्पर्शाः पूव व्यञ्जनान्युत्तराणि इति। 
(वर्गसंज्ञा) 
पञ्च ते पञ्चवर्गाः। ।8।।
उ.भा. – ते च स्पर्शाः पञ्चवर्गाः। पञ्चभिः स्पर्शैर्वर्ग एषामिति पञ्चवर्गाः। कियन्तस्ते वर्गा इति ? पञ्च। यथा – कखगघङ, चछजझञ, टठडढण, तथदधन, पफबभम। वर्गसंज्ञायाः प्रयोजनम् – वर्गे च प्रथमावघोषौ। इति। । 
 (अन्तःस्थासंज्ञा) 
चतस्रोन्तस्थास्ततः। ।9।।
उ.भा. – ततः – तेभ्यः स्पर्शेभ्योनन्तराः,  चतस्रः (अन्तस्था) अन्तःस्थासंज्ञिकाः, वर्णव्यक्तयो वेदितव्याः। स्पर्शोष्मणामन्तर्मध्ये तिष्ठन्तीति अन्तःस्थाः। व्यञ्जनान्येवैतानि स्त्रीलिङ्गानि निर्गिष्टानि। यथा – य,र,ल,व। अन्तःस्थासंज्ञायाः प्रयोजनम् – अन्तस्थासु रेफवर्जं परासु इति। 
(ऊष्मसंज्ञा) 
उत्तरेष्टा ऊष्माणः। ।10।।
उ.भा. – अन्तःस्थाभ्य उत्तरेष्टा उष्माणः वेदितव्याः। ऊष्मा – वायुः,  तत्प्रधानावर्णा ऊष्माणः। यथा – ह,श,ष,स,अः,क,प,अं इति। ऊष्मसंज्ञायाः प्रयोजनम् – तमेवोष्माणमूषामणि इति। यस्तु चतस्रोन्तस्थास्तत उत्तरे – इत्येवं सूत्रमिच्छति तस्य चतस्रोन्तःस्था इत्यनयो पदयोः स्त्रीलिङ्गबहुवचनान्तत्वादुत्तर इत्यस्त च पदस्य पुंलिङेगूहुवचनान्तत्वात्सम्बन्धो दुर्लभः। अतः चतस्रोन्तस्थास्ततः- इत्यत्रैव सूत्रच्छेदः। 
(अघोषसंज्ञा) 
अन्त्याः सप्त तेषामघोषाः। । 11। ।
???
वर्गे वर्गे च प्रथमावघोषौ। । 12। । 
उ.भा. – वर्गे वर्गे, (प्रथमौ) प्रथमद्वितीयौ वर्णो, (अघोषौ ) अघोषसंज्ञौ, वेदितव्यौ। यथा –कख, चछ, टठ, तथ, पफ इति। पारिशेष्यादन्यानि घोषवत्संज्ञकानि व्यञ्जनानि। 
(सोष्मसंज्ञा) 
युग्मौ सोष्माणौ। । 13। । 
उ.भा. – वर्ग वर्ग इति वर्तते। वर्गे वर्गे च, युग्मौ- द्वितीयचतुर्थो वर्णाः, सोष्माणौ वेदितव्यौ। अन्वर्थसंज्ञेयम्। ऊष्मा- वायुः, तेन सह वर्तन्त इति सोष्माणः। यथा – खघ, छझ, ठढ, थध फभ इति। सोष्मसंज्ञायाः प्रयोजनम् – सोष्मा तु पूर्व्येण सहोच्यते इति। 
(अनुनासिकसंज्ञा)
अनिनासिकोन्त्यः।। 14। ।
उ.भा. – वर्गे वर्गे चेति वर्तते। प्रतिवर्गम् अन्त्यः वर्णः, (अनुनासिकः) अनुनासिकसंज्ञः,वेदितव्यः। यथा ङ,ञ,ण,न,म इति। अनुनासिकसंज्ञायाः प्रयोजनम् – परेषु स्पर्शेष्वनुनासिकेषु इति। इयमप्यन्वर्थसंज्ञा। नासिकामनु यो वर्णों निष्पद्यते स्वकीयस्थानमुपादाय स द्विस्थानोनुनासिक इत्युच्यते। तथा चोक्तम् - मुखनासिकावचनोनासिकः इति। । 
(पदिवसाने प्रथमतृतीयस्पर्शयोर्विकल्पः)
तस्मातन्यमवसाने तृतीयं गार्ग्य स्पर्शम्। । 15। ।
उ.भा.- ऊष्मान्तस्थर्सोष्म इत्यत्र प्रथमतृतीयपञ्चमान् स्पर्शान्पदान्तीयान् वक्ष्यति। तत्र प्रथमतृतीयविकल्पार्थमिदमारभ्यते। तस्मात् –अनुनासिकात् –अन्त्यात्स्पर्शात्, अन्यम्. (अवसाने) पदावसाने, वर्तमानं स्पर्शम् गार्ग्य आचार्यः स्वं तृतीयं मन्यते। यथा – वाग्, षड्, तद्, ककुब्। तस्मादन्यम् इति किम् ? तान्,तम्। 
प्रथमं शाकटायनः। । 16।।
उ.भा.-शाकटायनः आचार्यः प्रथमं मन्यते। यथा वाक्, षट्, तत्, ककुप्। 
(ह्रस्वसंज्ञा)
ओजा ह्स्वाः सप्तमान्ता स्वराणाम्। । 17। ।
उ.भा. – ओजाः – विषमाः, स्वराणां मध्ये (ह्रस्वाः) ह्रस्वसंज्ञाः, वेदितव्याः, (सप्कमान्ताः) सप्तमपर्यन्ताः। यथा – अ, ऋ, इ, उ इति। ह्रस्वसंज्ञायाः प्रयोजनम् – ह्रस्वपूर्वस्तु सोकरम् इति। 
(दीर्घसंज्ञा)
अन्ये दीर्घाः। ।18। ।
उ.भा. – ह्रस्वसंज्ञकेभ्यो ये अन्ये स्वरास्ते, (दीर्घाः) दीर्घसंज्ञा,वेदितव्याः। यथा – आ, ॠ, ई, ऊ, ए, ओ, ऐ, औ इति। दीर्घसंज्ञायाः प्रयोजनम् – दीर्घ ह्रस्वो व्यञ्जने इति। 
(अक्षरसंज्ञा) 
उभये त्वक्षराणि। । 19। ।
उ.भा. – य इह ह्रस्वदीर्घसंज्ञाः स्वरा निर्दिष्टाः,यौ च वक्ष्यमाणकौ स्वरौ – धातौ स्वरः कल्पयताव्लृकारः इति - तिस्रः प्लुत उच्यते स्वरः इति लृकारईप्लुतौ एत उभयो तु, (अक्षराणि) अक्षरसंज्ञाः, वेदितव्याः। यथा अ, आ, ऋ, ॠ, इ, ई, उ, ऊ, ए, ओ, ऐ, औ इति, लृ, ई3इति। 
ननु कस्मात्प्रकृता एव स्वरा दीर्घा ह्रस्वाशचोभयग्रहणेन नान्तर्भाव्येते येन व्यवहितावपि लृकारप्लुतावुभयग्रहणेनान्तर्भाव्येते इति ? श्रुणु, तन्त्रान्तरे – स्वरोक्षरम् इति स्वरमात्रस्याक्षरसंज्ञा विधीयते। अयमपि –सव्यञ्जनः सानुस्वारः शुद्धो वापि स्वरोक्षरम इति स्वरस्याक्षरसंज्ञां विधास्यति। न चाक्षरसंज्ञां विनोदात्तादयः स्वरास्तदाश्रयाः स्युः – त उच्यन्तेक्षराश्रया इति वचनात्। किंचगुरुलघुपूर्वाङ्गपराङ्गिन्तामक्षरस्यैवेदानीं वक्ष्यति। तस्मादक्षरसंज्ञाप्राप्त्यर्थमिह 
ऌकारप्लुतावुभयशब्देनान्तर्भाव्येते न तु प्रकृका एव ह्रस्वदीर्घाः स्वरा इति। अक्षरसंज्ञायाः प्रयोजनम् – यकाराद्यक्षरं परम् इति। 
(गुरुसंज्ञा) 
गुरूणि दीर्घाणि। । 20। ।
उ.भा. – यानि दीर्घामि अक्षराणि तानि, (गुरूणि) गुरुसंज्ञकानि, वेदितन्यानि। प्लुतस्याप्यत्र ग्रहणं द्रष्टव्यम्, यो हि द्विमात्रं गुरु कल्पयति कल्पयत्येवासौ त्रिमात्रमपीति। यथा- आ, ॠ, ई, ऊ, ए, ओ, ऐ, औ, ई3 इति। गुरुसंज्ञायाः प्रयोजनम्- गुर्वक्षराणां गुरुवृत्ति इति। 
तथेतरेषां संयोगानुस्वारपराणि यानि। । 21।।
उ.भा. – यथा दीर्घाणि गुरुसंज्ञकानि तथा, इतरेषाम्-ह्रस्वानामक्षराणाम्, (यानि स्वरानुस्वारपराणि) यानि संयोगपराणि, तानि गुरुसंज्ञकानि भवन्ति। संयोगपराणि – प्रप्र वस्त्रिष्टुभम् इति। अनुस्वारपराणि –वसुं सूनुं सहसो जातवेदसम् इति, त्वं सोमासि सत्पतिः। पारिशेष्यादन्यानि लघुसंज्ञकानि संहितायां लघोर्लघु इति संव्यवहारदर्शनाच्च। ऋषभं मा समानानाम् इत्युदाहरणम्। 
(अनुस्वारव्यञ्जनयोरङ्गत्वविचारः) 
अनुस्वारो व्यञ्जनं चाक्षराङ्गम्। । 22। ।
उ.भा.- एवम् – अष्टौ समानाक्षराणि इत्यादिना वर्णसमाम्नायमनुक्रम्य ततः – सर्वः शेषो व्यञ्जनानि इत्यादिना व्यञ्जनगताः संज्ञाः कृत्वा अनन्तरम्- ओजा ह्रस्वाः सप्तमान्ताः स्वराणाम् इतायादिनाक्षरगताः संज्ञाः कृत्वा अधुनाक्षरव्यञ्जनसंनिकर्षे किं कस्याङ्गमित्यतन्निरूपणायाह – अनुस्वरो व्यञ्जनं चाक्षराङ्गम्,  स्वराङ्गमित्यर्थः। अत्र यानि स्वरमध्यगतानि व्यञ्जनानि न भवन्ति तान्युदाहरणम्। यथा, प्र – पकाररेफावकारस्याङ्गम्, वर्क वकाररेफककारा अकारस्याङ्गम्,  चक्रं यत् – ककाररेफानुस्वारा अकारस्याङ्गम्। अव्यञ्जनत्वादनुस्वारस्य ग्रहणम्। अङ्गसंज्ञायाः प्रयोजनम् – यानि यस्य स्वरस्याङ्गभूतानि व्यञ्जनानि तानि केनैव स्वरेण समानस्वराणि भवन्ति। तथा चोक्तम् – 
स्वरः उच्चः स्वरो नीचः स्वरः स्वरित एव च। 
स्वरप्रधानं त्रैस्वर्यं व्यञ्जनं तेन सस्वरम्। ।
स्वरान्तरे व्यञ्जनान्युत्तरस्य। ।23। । 
उ.भा. – एवं तावद्यत्रैकः स्वरस्तत्र पूर्वाणि पराणि च व्यञ्जनानि तस्यैवाङ्गं भवन्ति। अथ पुनर्यानि स्वरयोर्मध्यगतानि तानि किं पूर्वस्य उत उत्तरस्याङ्गमित्यस्मिन्सन्देहे त्विदमारभ्यते। (स्वरान्तरे) स्वरयोरन्तरे, यानि व्यञ्जनानि तानि उत्तरस्य एवाङ्गं भवन्ति, न पूर्वस्य। यथा, अयम् – इत्ययं शब्दस्यान्तोदात्तत्वाद्यकार उदात्तवच्छूयते। तथा- अयं देवाय जन्मने – इत्यत्रैकारस्यानुदात्तत्वाद्दकारोनुदात्तवछूयते। यथा – गायन्ति त्वा इत्यकारस्य स्वरितत्वाद्यकारः स्वरितवच्छ्रूयते। 
पूर्वस्यानुस्वारविसर्जनीयौ। । 24। ।
उ.भा.- स्वरान्तरे इति वर्तते। अनुस्वारविसर्जनीयौ स्वरान्तरे वर्तमानौ पूर्वस्वरस्याङ्गं भवतः। यथानुस्वारस्योदाहरणं भवति – वसुं सूनुं सहसः। विसर्जनीयस्य – नृः पात्रम् इत्येवमादि। 
संयोगादिर्वा। । 25। ।
उ.भा. – संयोगस्यादिभूतो वर्णः स्वरान्तरे वर्तमा–नः पूर्वस्य वा स्वरस्याङ्गं भवति परस्य वा । यथा – आ त्त्वा रथम् इति द्वो तकारौ वकारश्च संयोगः । तत्र क्रमजः प्रथमस्तकारः पूर्वस्याङ्गं तस्य चोदात्तत्वादुदात्तवच्छूयते । द्वितीयः संयोगादि पूर्वस्य वोदात्तस्य स्वरस्याङ्गमुत्तरस्य ञानुदात्तस्वरस्याङ्गमुदात्तावच्छूयत इत्यर्थः । वकारो द्वितीयस्य स्वरस्याङ्गं तस्य चानुदात्तत्वादनुदात्तवच्छूयते । 
तथा – अग्ग्निमीळे इति द्वौ गकारौ नकारश्च संयोगः । तत्र प्रथमो गकारः क्रमजः पूर्वस्य स्वरस्याङ्गं तस्य चानुदात्तत्वादनुदात्तवच्छूयते । द्वितीयो गकारः संयोगादिः स यमीभूतः पूर्वस्य वा स्वरस्याङ्गं परस्य  चानुदात्तत्वादनुदात्तवच्छूयते । नकारो द्वितीयस्य स्वरस्याङ्गं तस्य चानुदात्तत्वादनुदात्तवच्छूयते ।
च परक्रमे द्वे ।। 26 ।। 
उ.भा. – चकारो भिन्नक्रमः समुच्चयार्थीयः । परस्य च व्यञ्जनस्य यत्र, क्रमः – क्रान्ति – द्विरुक्तः, तत्र द्वे व्यञ्जने वा पूर्वस्वरस्याङ्गमुत्तरस्य वा । यथा – आत्त्नीं इमे इति रेफो द्वौ तकारौ  नकारश्च संयोगः । तत्र – स्वरभक्तिः पूर्वभागक्षराङ्गम् इति स्वरभक्तिसहितो रेफः पूर्वस्य स्वरस्याङ्गं तस्य चोदात्तत्वादुदात्तवच्छूयते । क्रमजस्तकारः संयोगादिश्च यमीभूतः पूर्वस्य वा स्वरस्याङ्गमुत्तरस्य वा । नकारस्तूत्तरस्य स्वरस्याङ्गं तस्य च स्वरितत्वात्स्वरितवच्छूयते । 
तथा – पार्ष्ष्ण्या वा इति रेफः षकारौ द्वौ णकारो यकारश्च संयोगः । तत्र रेफः स्वरभक्त्या सहितः पूर्वस्वरस्याङ्गं तस्य चोदात्तत्वादुदात्तवच्छूयते  । षकारो पूर्वस्य वा स्वस्याङ्गमुत्तरस्य वा संयोगादिर्णकारो यकारश्चोत्तरस्य स्वरस्याङ्गं तस्य स्वरितत्वात्स्वरितवच्छूयेते ।।
(ह्रस्वस्वरस्य उच्चारणकालः)
मात्रा ह्रस्वः ।। 27 ।।
उ.भा. – ह्रस्वस्वरो मात्राकालो वेदितव्यः । यथा – अ, ऋ, इ, उ, लृ इति । 
(अवग्रहस्य उच्चारणकालः)
तावदवग्रहान्तरम् ।। 28 ।। 
उ.भा. - अवग्रहः – नानाग्रहः । समासवर्तनोः पदयोः पृथक्करणं मात्राकालं भवतीत्यर्थः । पुरःहितम् । रत्नधातमम् ।
(दीर्घस्वरस्य उच्चारणकालः) 
द्वे दीर्घः ।। 29 ।।
उ.भा. – द्विमात्राकालो दीर्घस्वरो वेदितव्यः । यथा – आ, ॠ, ई, ऊ, ए, ओ, ऐ, औ इति ।। 
(प्लुतस्य स्वरसंज्ञा उच्चारण - कालः)
तिस्रः प्लुत उच्यते स्वरः ।। 30 ।।
उ.भा. – स्वरसंज्ञा प्लुतस्यानेन विधीयते । स च तिस्रो मात्रा भवति ।
(प्लुतोदाहरणानि) 
(अधः स्विदासी3दुपरि स्विदासी3दर्थे प्लुतिर्भीरिव विन्दतीँ 3 त्रिः ।। 30 ।।
  उ.भा. – तिस्रो मात्राः प्लुतस्वरो भवतीति प्रतिज्ञाय अधुनोदाहरणैस्तानेव प्लुतान्दर्शयितुमाह । अधः स्विदासी3दुपरि स्विदासी3त् । न त्वा भीरिव विन्दतीँ 3 । एतेषूदाहरणेषु , अर्थसमाप्तौ प्लुतिः – आख्यातस्यान्ते स्वरे प्लुतिरित्यर्थः । उदाहरणैरेव त्रित्वस्य सिद्धत्वाद्यत् त्रिः ग्रहणं करोति तद्विषयापेक्षयैव । सप्रैषसंहितायां चतुःषष्ट्यां त्रिकेव प्लुतो भवति । अधउपरिशब्दौ विशेषणत्वेनोपदीयेते – किं स्विदासीदधिष्नम् 3 इत्यत्र प्लुतिर्मा भूदिति । भीरिवग्रहणं च विशेषणग्रहणार्थम् – भयं विन्दति मामिह इत्येवमादिनिवृत्तर्थम् । 
(स्वरभक्तेः पूर्भाक्त्वं पूर्वाक्षराङ्गत्वञ्च)
स्वरभक्तिः पूर्वभागक्षराङ्गम् ।। 32 ।। 
उ.भा. – ॠकारवर्णा स्वभक्तिरुत्तरा इति वक्ष्यति । सा स्वरभक्तिः, (पूर्वभाक्) पूर्व रेफं लकारं वा भजते । रेफादुत्तरा रेफसदृशी भवति । लकारादुत्तरा लकारसदृशी  भवति। (अक्षराङ्गम्) स्वरस्याङ्गं, च भवति, रेफाद्वा लकाराद्वा यसामाद्व्यञ्जनादुत्तरा भवति तत्सहिता सा पूर्वस्य स्वरस्याङ्गं भवतीत्यर्थः । यथा – प्रत्युअदर्शि, आर्ष्ष्टिषेणः । वनस्पते शतवल्शः, नारायासो न जल्हवः । अन्वर्थसंज्ञा चेयम् । स्वरभक्तिः स्वरप्रकार इत्यर्थः । 
(दीर्घस्वरभक्तेः कालः)
द्राघीयसी सार्घमात्रा ।। 33 ।।
उ.भा. – तत्र या, (द्राघीयसी) दीर्घतरा, स्वरभक्तिः सा, (अर्धमात्रा) अर्धमात्राकाला, भवति । यथा – प्रत्यु अदर्शि  कर्हि वनस्पते शतवल्शः ।  
(व्यञ्जनानां कालः)
इतरे च ।। 34 ।। 
उ.भा. – उक्तकालेभ्यः (इतरे च) येन्ये वर्णास्तेर्धमात्राकाला भवन्ति । कादीन व्यञ्जनीन्युदाहरणम् । 
(ह्रस्वस्वरभक्तेः कालः)
अर्धोनान्या ।। 35 ।। 
उ.भा. – द्राघीयस्याः स्वरभक्तेर्या अन्या स्वरभक्तिः सा, अर्धोना भवति – पादमात्रा भवतीत्यर्थः । यथा – आर्ष्ष्टिवषेणः, वर्ष्ष्यान् ।। 
(रक्तसंज्ञा)
रक्तसंज्ञोनुनासिकः ।। 36 ।।
उ.भा. – अनुनासिकः (रक्तसंज्ञः) रक्त उच्यते । यस्य वर्णस्यानुनासिकसंज्ञा विहिता तस्यानेन रक्तसंज्ञा विधीयते । यथा – अनुनासिकोन्त्यः – ङञणनमाः । पूर्वस्तत्स्थानादनुनासिकः स्वरः । महाँ इन्द्रो वृवदा चर्षणिप्राः , यन्नीक्षणं माँस्पचन्या उखायाः। रक्तसंज्ञायाः प्रयोजनम् – रक्तं ह्रस्वं द्राधयन्त्युग्रे ओकः, रक्ते रागः समवाये स्वराणाम् इति । 
(संयोगसंज्ञा)
संयोगस्तु व्यञ्जनसंनिपातः ।। 37 ।।
उ.भा. – (व्यञ्जनसंनिपातः) व्यञ्जनयोर्मेलकः (संयोगः) संयोगसंज्ञः, भवति । यथा प्रप्र वस्त्रिष्टुभमिषम् । संयोगसंज्ञायाः प्रयोजनम् स्वरानुस्वारोपहितो द्विरुच्यते संयोगादिः इति । 
(वर्णानां स्थानानि)
कण्ठ्योकारः ।। 38 ।। 
उ.भा. – कण्ठे भवः – कण्ठ्यः । (कण्ठ्यः) कण्ठस्थानः, (अकारः) अकारवर्णः, प्रत्येतव्यः । ह्रस्वादेशे ह्रस्वदीर्घौ सवर्णौ इति वक्ष्यत्यतोकाराकारौ गृह्येते । यथा –अ,आ । स्थानकथने प्रयोजनम् – निरस्तं स्थानकरणापकर्षे इति । 
प्रथमपञ्चमौ च द्वा ऊष्मणाम् ।। 39 ।।
उ.भा. – प्रथम हकारः पञ्चमो विसर्जनीयः । (प्रथमपञ्चमौ) एतौ, द्वौ च ऊष्मणां मध्ये कण्ठस्थानौ वेदितव्यौ, ह, अः । द्वौ इति पादपूरणः । प्रथमपञ्चमौ इति द्विवचनेनैव द्वित्वस्याभिहितत्वात् ।।
केचिदेता उरस्यौ ।। 40 ।। 
उ.भा. – केचित् आचार्याः, एतौ – हकारविसर्जनीयौ, (उरस्यौ) उरःस्थानौ, इच्छन्ति, ह,अः ।
ऋकारल्कारावथ षष्ठ ऊष्मा जिह्वामूलीयाः प्रथमश्च वर्गः ।। 41 ।।
उ.भा. – (ऋकारल्कारौ) ऋकारश्च ऌकारश्च, ,षष्ठः च उष्मा – जिह्वामूलीयः, प्रथमश्च (वर्गः) ककारादिवर्गः, एते (जिह्वामूलीयाः) जिह्वामूलस्थानाः, वेदितव्याः- ऋॠ , लृलॄ, क, कखगघङ । ननु च – धातौ स्वरः कल्पयताव्लृकारः इति ऌकारस्य स्वरसंज्ञा कृताः, चाक्लृप्रे तेन ऋषयो मनुष्याः इति प्रयोगश्च दृश्यते । ऌकारस्तु चतुःषष्ट्यां न दृश्यते । अथ किमर्थमुदाह्रियते ? नैष दोषः । यथोदकाहारस्य मत्स्याहरणमविरुद्धम् , यथा पुष्पाहारस्य फलाहरणमविरुद्धम् , एवमेतदपि प्रसङ्गादुच्यते ।। 
तालवायावेकारचकारवर्गाविकारैकारौ यकारः शकारः ।। 42 ।।
उ.भा. – (एकारचकारवर्गौ) एकारश्च चवर्गश्च, (इकारैकारौ) इकारश्च ऐकारश्च, यकारः च शकारः चैते, (तालव्यौ-तालव्याः) तालुस्थानाः, वेदितव्याः, एचछजझञ इई ऐ य श ।
मूर्धन्यौ षकारटकारवर्गौ ।।  43 ।। 
उ.भा. – (मूर्धन्यौ) मूर्ध्नि स्थाने, (षकारटकारवर्गौ) ,षकारश्च टवर्गशच, प्रत्येतव्यौ, ष टठडढण । 
दन्तमूलीयस्तु तकारवर्गः ।। 44 ।।
उ.भा. – (दन्तमूलीयः) दन्तमूलस्थानः, तकारवर्गः वेदितव्यः, त, थ, द, ध, न ।
सकाररेफलकाराश्च ।। 45 ।।
उ.भा. – (सकाररेफलकाराश्च) सकारादयः च वर्णाः, दन्तमूलस्थाना वेदितव्याः, स, र, ल ।।
रेफं बर्स्व्यमेके ।। 46 ।।
उ.भा. – एके आचार्या रेफम् बर्स्व्यम्  इच्छन्ति । बर्स्वे भवः – बर्स्व्यः । बर्स्वशब्देन दन्तमूलादुपरिष्टादुचछूनः प्रदेश उच्यते । अवकां दन्तमूलैः मृदं बर्स्वः इति दशनात् ।।
शेष ओष्ठयोपवाश्च नासिक्यान् ।। 47 ।।
उ.भा. – शेषः वर्णराशिः, (ओष्ठ्यः) ओष्ठस्थानः, वेदितव्यः । किमविशेषेण ? नेत्याह – अपवाद्य नासिक्यान् – परिवर्ज्य नासिकास्थानान्वर्णानित्यार्थः । कश्च शेषः ? उ, ऊ, ओ, औ, प, फ, ब, भ, म, व, उपध्मानीयः – प, इति । 
नासिक्ययमानुस्वारान् ।। 48 ।।
उ.भा. – इति नासिक्यः । कं, खं गं, धघं इत्यादयो यमाः । वक्ष्यति हि – यमः प्रकृत्यैव सदृक् इति । अं इत्यनुस्वारः । एते नासिक्याः । 
इति स्थानानि ।। 49 ।।
उ.भा. – अधिकरणं वर्णानां स्थानशब्देनोच्यते । इतिकरणः समाप्त्यर्थः । कण्ठ्योकारः इत्यत आरभ्य यत्परिभाषितं तानि स्थानानि वेदितव्यानि ।। 
अत्र यमोपगेशः ।। 50 ।।
उ.भा.  – कण्ठयोकारः इत्यत आरभ्य यानि स्थानान्युक्तानि, अत्र – एषु स्थानेषु , (यमोपदेशः) यमानां स्थानोपदेशः, कर्तव्यः । नासिक्यास्तावत्सर्व एव यमा उक्ताः, द्वितीयं तु प्रकृत्याश्रयं यत्स्थानं तदर्थमिदमुक्तम् । तच्च भवद्यथान्तरं भवति । पलिक्नी इत्यत्र ककारसरूपो यमः, चख्नथुः इत्यत्र खकारसरूपो यमः । जग्मतुः इत्यत्र गकारसरूपो यमः . जघ्नथुः इत्यत्र घकारसरूपो यमः । वक्ष्यति – यमः प्रकृत्यैव सदृक् इति । एवं विंशतिर्यमा बह्वृचानां भवन्ति , स्वरूपैश्चत्वार एव । तदुत्तरत्र यमलक्षणे विचारयिष्यामः ।
जिह्वामूलं तालु चाचार्य ह ।
स्थानं डकारस्य तु वेदमित्रः ।। 51 ।। 
उ.भा. अधस्तनं स्थानमुपसंहरन्नाह आचार्यो वेदनित्रो जिह्वामूलं तालु च डकारस्य स्थानमाह । कोन्यथा  ब्रवीति ? आचार्यग्रहणं पूजार्थम् । 
(डकारस्थाने ळकारः, ढकारस्थाने ळहकारश्च )
द्वयोश्चास्य स्वरयोर्मध्यमेत्य
संपद्यते स डकारो ळकारः ।
ळहकारतामेति स एव चास्य
ढकारः सन्नृष्मणा संप्रयुक्तः । 
इळा साळहा चात्र निदर्शनानि
वीड्वङ्ग इत्येतदवग्रहेण ।। 52 ।। 
उ.भा. – स एवोक्तस्थानो डकारो आचार्यस्य मतेन द्वयोः स्वरयोर्मध्यम् , (एत्य) प्राप्य (ळकारः संपद्यते) ळकारभावं याति । किंच स एव डकारो हकारेण ऊष्मणा संप्रयुक्तः सन्नस्यैव आचार्यस्य मतेन ढकारः(भवति), तथा च सति स ढकारो ळहकारताम्, (एति) याति । अस्यार्थस्येष्टत्वात्स्वयमेवोदाहरणानि दर्शयति – इळा साळहा चात्र यथासंख्येन ळकारळहकारयोः (निदर्शनानि) उदाहरणे । इळां देवीम् , मरुद्भिरुग्रः पृतनासु साळहा । बहुवचनं वक्ष्यमाणोदाहरणापेक्षम् । वीड्वङ्ग इत्येतत् उदाहरणम् अवग्रहेण सह भवति – वनस्पते । वीळुअङ्गः । स्वरयोः इति किम् ? वनस्पते वीड्वङ्गः , मीढ्वस्तोकाय तनयाय ।
(परिभाषासूत्राणि)
न्यायैर्मिश्रानपवादान्प्रतीयात् ।। 53 ।।
उ.भा. – न्यायाः – उत्सर्गाः – महाविषया विधयः ।   अपवादाः – अल्पविषया विधयः । तान् (अपवादान्) (न्यायैः) उत्सर्गैः, मिश्रान् – एकीकृतान्, जानीयात् । अपवादविषयं मुक्त्वोत्सर्गाः प्रवर्तन्त इत्यर्थः । स्पर्शाः पूर्वे व्यञ्जनान्युत्तराण्यास्थापितानामवशंगमं तत् इति संधिविषय उत्सर्गः, घोषवत्पराः प्रथमास्तृतीयान् इत्यपवादः । एष स्य स च स्वराश्च पूर्वे भवन्ति व्यञ्जनमुत्तरं यदैभ्यः इत्युत्सर्गः । अस्य स्वयमेवापवादमाह – सामवशा इति चैवापवादान् , अनुलोमानामन्वक्षरसंधीनामपवादानिति ।।
सवशास्त्रर्थं प्रतिकण्ठमुक्तम् ।। 54 ।।
उ.भा. – सर्वं च तच्छास्त्रं च सर्वशास्त्रम् । तस्यार्थः – सर्वशास्त्रार्थः । तं सर्वशास्त्रार्थम् उत्सर्गत्वेन पुरस्कृत्य तस्यैवापवादत्वेन प्रतिकण्ठमुक्तं जानीयात् । प्रतिकण्ठशब्देन निपातनमुच्यते । तद्धि कण्ठं कण्ठमिव प्रतिसंगृह्यैकैकस्यैव प्रदर्श्यते । नू इत्या ते – न्वित्था इति प्राप्ते क्षैप्रसंधेरपवादो दीर्घत्वं च निपात्यते । परीतो षिञ्चत इति इतः सिञ्चत इति प्राप्ते विसर्जनीयस्य सोपधस्यौत्वं निपात्यते , परस्य च षत्वम् । 
स्थानप्रश्लेषोपदेशे स्वराणां ह्रस्वादेशे ह्रस्वदीर्घौ सवर्णौ ।। 55 ।। 
उ.भा. – कण्ठ्योकारः इत्यादि स्थानोपदेशः । समानाक्षरे सस्थाने इत्यादि प्रश्लेषोपदेशः । (स्थानप्रश्लेषोपदेशे) एतस्मिन् उभयरूपे, स्वराणाम् उपदेशे सति, (ह्रस्वादेशे) यत्र ह्रस्वस्वर आदिश्यते तत्र, उभावपि ह्रस्वदीर्घौ सवर्णौ प्रत्येतव्यौ । कण्ठ्योकारः इत्युक्ते ह्रस्वदीर्घावपि गृह्यते । उपलक्षणार्थं चैतत्, तथाहि – अधः स्विदासी3त् इत्यादीनां प्लुतानां तालुस्थानं भवतीति । तथा – इकारोदय एकारमकारः सोदयः इत्युक्ते ह्रस्वदीर्घावपि गृह्यते । स्थानप्रश्लेषोपदेशे इति किम् ? ह्रस्वपूर्वस्तु सोकारम्  इति ह्रस्व एव गृह्यते ।।
असावमुमिति तद्भावमुक्तं यथान्तरम् ।। 56 ।।
उ.भा. – असौ इति प्रथमानिर्दिष्टस्य ग्रहणम् । अमुम् इति द्वितीयानिर्दिष्टस्य । यत्र असौ वर्णः इत्येवं वक्ष्यति तत्र तद्भावमुक्तम् जानीयात् । तत् इत्यनेन द्वितीयानिर्दिष्टं परामृश्यते । तेन रूपेण भवनम् – तद्भावः । स च प्रथमानिर्दिष्टस्य भवति । तं च तद्भावं यथान्तरं जानीयात् । यो यस्य, अन्तरः – संनिकृष्टः स्थानकरणानुप्रदानैः, स तस्य भवति । यथा समानाक्षरे सस्थाने दीर्घमेकमुभे स्वरम् इति । तव अयम् – तवायम् – अत्र असावमुमिति तद्भावमुक्तम् इति द्वावकारौ दीर्घमेकं स्वरमापद्येते । तं च यथान्तरम् इति कृत्वा आकारमेवापद्येते । मधु उदकम् – मधूदकम् – अत्र असावमुमिति तद्भावमुक्तम् इति द्वावकारौ स्वरमापद्येते । तं च यथान्तरम् इति कृत्वा ऊकारमेवापद्येते । 
(प्रैषाणां पादवत्त्वम्)
पादवच्चैव प्रैषान् ।। 57 ।।
उ.भा. – होता यक्षदर्ग्नि समिधा सुषमिधा इत्यादयः प्रैषाः, तान् (प्रैषान्), (पादवत्) पादतुल्यलक्षणम् जानीयात् । ॠक्षु यल्लक्षणं तत्प्रैषोष्वपि भवतीत्यर्थः । तद्यथा – नकार आकारोपधः इत्यनेन नकारलोपः पदवृत्तिषु विहितः स प्रैषेष्वपि भवति । होतां यक्षदिन्द्रं धाना इति । इन्द्नाग्नी छागस्य इत्यत्र छकारो दीर्घेण च मेतिवर्जम् ति वचनाच्छकारस्य द्वित्वं न भवति ।  
(पदान्तलक्षणम्)
प्राक्चानार्षादितिकरणात्पदान्ताँस्तद्युक्तानाम् ।। 58 ।।
उ.भा. – पदान्तान्पदादिभिः संदधदेति यत्सा इति संहिताल्लक्षणं वक्ष्यति । न च पदान्तपदाद्योर्लक्षणमनुक्त्वा संहितालक्षणं वेदितुं शक्यते । तत्र पदादयो ज्ञायन्त एव , पदान्ता अपि येत्रेतिकरणरहिताः । येत्र सेतिकरणास्ते संदिह्यन्ते । अतस्तत्र लक्षणमाह – 
तेन येसंहितानाम् ।। 59 ।।
उ.भा. – यत्रेतिकरणो विद्यते न तु पदान्तेन संसृष्टस्तत्रायं विधिरुच्यते । तेन – अनार्षेणेतिकरणेन असंहितानाम् – असंबद्धानां पदानाम् , ये पदान्तस्त एव पदान्ता वेदितव्याः । इन्द्राग्नी इति , अस्मे इति । इन्द्राग्नी इत्यपादियम् , प्रातरिति सोमम् – इत्येवं संहिता मा भूदित्येवमर्थं आरम्भः । 
(सामवशसंधेरुल्लेखः)
सामवशा इति चैवापवादान् ।
कुर्वन्ति ये संपदं पादवृत्तयोः ।। 60 ।।
उ.भा. – सामवशान्संधीनुपरिष्टाद्वक्ष्यति – यथादिष्टं स संधि इति । (सामवशा इति ) तान्सामवशान्संधीन् , (अपवादान्) अनुलोमानामन्वक्षरसंधीनामपवादभुतान्, जानीयात्  । अन्वर्थसंज्ञा चेयम्। समस्य भाव – सामम् । प्राणभुज्जातिवयोवचनोद्गात्रादिभ्योञ् , इत्युद्गात्रादित्वादञ् । छन्दसां समत्वम् , वशः – प्रयोजनम् , येषामन्वक्षरसंधीनां ते सामवसा संधयः । छन्दसां संपत्करा इत्यर्थः। अत एवमाह – कुर्वन्ति ये संपदं पादवृत्तयोः। कतरौ तौ पादस्य वृत्तौ? गुर्वक्षरप्रपञ्चो लघ्वक्षरप्रपञ्चश्च। ताभ्यां हि प्रपञ्चाभ्यां गात्रादयः पादा वर्तन्ते, अतः पादस्येतौ वृत्तौ। पादवृत्तयोः संपद कुर्वन्ति। मक्षूमक्षू कुणुहि गोजितो नः इत्यादीन्युदाहरणानि।।
(पद्यानां पदवद्भावः)
अप्रत्याम्नाये पदवच्च पद्यान्।।61।।
उ.भा. – पदान्तादिष्वेव विकारशास्त्रम् इति वक्ष्यति । न तु तत्पद्येषु प्राप्नोति । अतस्तत्प्रापणार्थमाह । प्रत्याम्नाय – पुनर्वचनम् । (अप्रत्याम्नाये) असति पुनर्वचने , पदवत् पद्यान् जानीयात् । त्वाऊतासः (त्वोतासः) । त्वोतासो न्यर्वता । उकारोदय ओकारम् इति पदसंधिषु वक्ष्यति । पद्येष्वपि तद्भवति । अप्रत्याम्नाये इति किम् ? वसोरिन्द्रं वसुपतिम् इति । षष्ठं चाष्टाक्षरेक्षरम् इति प्लुतिः प्राप्ता – विग्रहे इति पुनर्वचनान्न भवति । 
(पद्यानां पदवद्भावप्रतिषेधस्थलानि)
ऋते नतोपाचरितक्रमस्वरान् ।। 62 ।।
उ. भा. – ऋते – विहाय – परित्यज्य, नतम् उपाचरितम् क्रमम् स्वरम् चान्यत्र पदवत्पद्याञ्जानीयात् । इह तु पदस्य यत्कार्यं विधीयते तत्पद्यस्य न भवति । नते सुदीतिभिः सु दीदिहि – यदि हि पदकार्यं पद्येपि स्याद्भिःशब्देनाबह्वक्षरेणोपहितत्वात् स्वबह्वक्षरेण इति सुशब्दस्य षत्वं स्यात् । यदहं गोपतिः स्याम् – यदि पदकार्यं पद्येषु स्यादत्रापि पदादयश्चच स्यिति इति पदिशब्देनाबह्वक्षरेणोपहितत्वात्स्यिति पदादेः षत्वं स्यात् ।
णत्वे तूदाहरमं नास्ति । उपाध्यायस्तु – पितृयाणम् इत्युदाहरति । पूर्वपद्यस्थान्निमित्तादुत्तरपद्यस्थस्य नकारस्य पदवत्पद्यानिति पदभावाद्भिन्नपदत्वान् नतिर्न प्राप्नोति, तत ऋते नत – इत्यनेन प्राप्यत इत्यभिप्रायेण । एतच्चासत् । यत्र हि सामान्येन पदस्य कार्यं विधीयते, तच्च पदवत्पद्यान् इत्यनेन पद्येष्वपि प्राप्यते । तत्प्राप्तं सद् – ऋते नत – इत्यनेन पुनर्निषिध्यते – सोस्यापवादसूत्रस्य विषयः । अत्र तु स्वयमेव सूत्रकारोवोचत् – ऋकाररेफषकारा नकारं समानपदेवगृह्ये नमन्ति । अन्तःपदस्थम् इति । अत एतदसदुदाहरणम् ।
उपाचरितः – पथस्पथःपरिपतिम् – अत्रापि पदकार्य यदि पद्येषु स्यात्पथस्पथ इत्यत्रोपाचरितो न स्याद्भिन्नपदत्वात् । अन्तःपदं तु सर्वत्रैवोपाचरितः इत्यनेनान्तःपदमुपाचरितो विधीयते । अतः पदवद्भावः पद्यानाम् उपाचरिते निषिध्यते । निरवकाशोयमन्तःपदविधिरिति चेत् । न । अञ्जस्पाइव, दुष्प्राव्योवहन्ता , त्वं हि राधस्पते – इत्येवमादिषु समापाद्योपाचरितेषु स्यात् । अत्र हि विक्रान्तसंधिरेव भवति , न तु खण्डनम् ।      
क्रमः – सुतसोमा अहर्विदः – अत्र यदि पदवत्पद्याः स्युः – क्रमो द्वाभ्यामभिक्रम्य – इति द्वाभ्यां पदाभ्यां स्यात् । 
स्वरः – पुरोहितमिति पुरःहितम् । अत्र पुरःशब्दस्यान्तोदात्तस्य हितशब्दोनुदात्तो मात्राकालव्यवहितः । तत्र पदवद्भावे सति पूर्वमन्तोदात्तं पद्यमनपेक्ष्यैव हिशब्दोनुदात्तः स्यात् । अतः स्वग्रहणम् । ननु यथा संधीयमानानाम् – इत्यनेनावग्रहस्य स्वरं वक्ष्यति । एवं तर्हि स्पष्टार्थं स्वरग्रहणम् ।
(अवसाने अष्टस्वराणामनुनासिकसंज्ञा)
अष्टावाद्यानवसानेप्रगृह्यानाचार्या आहुरनुनासिकान्स्वरान् ।।   63 ।।
उ.भा. – अष्टौ स्वरान् आद्यान् अकारादीन् आचार्याः अप्रगृह्यानवसाने अनुनासिकान् , (आहुः) ब्रुवन्ति । ईड्यो नूतनैरुते , इन्दवो वामुशन्ति र्हि । आद्यान् इति किम् ? अग्ने, शतक्रतो । अवसाने इति किम् ? न नि मिषति सुरणः । अप्रगृह्यान् इति किम् ? सुतानां वाजिनीवसू ।। 
(एकस्यैव प्लुतस्यानुनासिकसंज्ञा) 
तर्त्त्रि शाकला दर्शयन्त्याचार्यशास्त्रापरिलोपहेतवः ।। 64 ।।      
उ.भा. – तत् – एतदानुनासिक्यम्, त्रिमात्रे स्वरे, (शाकलाः) शाकल्यऋषेर्मतानुसारिणः, दर्शयन्ति । अत्र हेतुमाह – (आचार्यशास्त्रापरिलोपहेतवः) आचार्यशास्त्रमनेनैकेन प्लुतेनानुनासिकेन सतास्माकमपरिलुप्तं यथा स्यादिति । न त्वा भीरिवनिन्दतीँ 3 ।।
(नामि – संज्ञा ) 
ऋकारादयो दश नामिनः स्वराः ।। 65 ।।
उ.भा. – (ऋकारदयः) ऋकारमादौ कृत्वा, दश स्वराः, (नामिनः) नामिसंज्ञाः , वेदितव्याः । नमयन्ति – दन्त्यं सन्तं मूर्धन्यं कुर्वन्तीति नामिनः , ऋ, ॠ, इ, ई, उ, ऊ, ए, ओ, ऐ, औ इति । नामिसंज्ञायाः प्रयोजनम् – अन्तःपदं नाम्युपधः सकारः इति । 
(नतिषु नन्तृनभ्ययोः पौर्वापर्यम्)
पूर्वो नन्ता नतिषु नम्यमुत्तरम् ।। 66 ।।
उ.भा. – ऋकाररेफषकारा नकारं नमन्ति  इति वक्ष्यति । तत्र पूर्व ऋकारादय उत्तरे वा । अतस्तद्व्यवस्थार्थमाह – पूर्वो नन्ता नतिषु नम्यमुत्तरम् – नतिषु वर्तमानानां वर्णानां पूर्वो नन्ता वर् भवति , नम्यम् व्यञ्जनम् उत्तरं भवति । पन्थामनु प्रविद्वान् पितृयाणम् । पूर्वो नन्ता इति किम् ? अर्वाञ्चमद्य यय्यं नृवाहणम् – ऋकारात्पूर्वस्य नकारस्य नतिर्मा भूदिति । नम्यम् उत्तरम्  किम् ? ऋकारादुत्तरस्य वाहननकारस्य नतिर्यथा स्यादिति । 
(अरिफितविसर्जनीयस्य सोपधस्यैरवर्णवत्त्वम्)
सहोपधोरिफित एकवर्णवद्विसर्जनीयः स्वरघोषवत्परः ।। 67 ।।
उ.भा. – अरिफितः विसर्जनीयः , (सहोपधः) उपधासहितः, एकवर्णवत् अवगन्तव्यः, (स्वरघोषवत्परः) स्वरपरौ घोषवत्परश्च सन् । स्वरपरः – य इन्द्र सोमपातमः , ह्रस्वपूर्वस्तु सोकारम्  - इति सोदधस्याकरः । नमो भरन्त एमसि, ओकारं ह्रस्वपूर्वः – इति सोपधस्यौकार- । अरिफितः ति किम् ? पुनर्द्यौर्देवी पुनरन्तरिक्षम् । स्वरघोषवत्परः ति किम् ? यस्तिग्मश्रृङ्गो वृषभो न भीमः ।
(प्रगृह्यसंज्ञा) 
कार आमन्त्रितजः प्रगृह्यः ।। 68 ।।
उ.भा. – ओकारः, (आमन्त्रितजः) आमन्त्रिताज्जातः, (प्रगृह्यः) प्रगृह्यसंज्ञः भवति । इन्द्रो इति , विष्णो इति । प्रगृह्यसंज्ञायाः प्रयोजनम् – प्रकृत्येतिकरणादौ प्रगृह्याः इति । एतच्च सूत्रं स्वार्थमभिधायोत्तरसूत्रेषु प्रगृह्यसंज्ञामधिकरोति । अतोधिकारसूत्रमेवैतत् । ननु अधिकारसूत्रं परार्थं भवति , एतत्तु स्वार्थमभिधाय परार्थं भवति । अथ कथमधिकारसूत्रमेतदिति ? नैष दोषः । गुणोयं शास्त्रकृतो यदनेनैव सूत्रेण स्वर्थमभिधत्ते, अधिकारं च प्रकरोति । अतोधिकारसूत्रमेवैतदिति । आह च –
उभयार्थं परार्थं वा सूत्रं स्यादाधिकारिकम् । 
संज्ञासूत्रं परार्थं स्यात् परिभाषिकमेव च ।। 
परिभाषां च संज्ञां च कार्यकालां प्रचक्षते ।
अधिकारः कृतो यत्र ततोन्यत्र न गच्छति ।।
पदं चान्यः ।। 69 ।।
उ.भा. – आमन्त्रितसंज्ञितादोकारात् अन्यः ओकारः, पदम् – इति, सोपि प्रगृह्यसंज्ञो भवति । ओ हि वर्तन्ते रथ्येव चक्रा ।। 
अपूर्वपदान्तगश्च ।। 70 ।।
उ.भा. – (अपूर्वपदान्तगश्च) पूर्वपदान्तगश्च य ओकारो न भवति, स प्रगृह्यसंज्ञो भवति । पूर्वपदोत्तरपदव्यपदेशश्च समास एव भवति । अतोयमर्थः – पूर्वपदान्तस्यौकारस्य प्रगृह्यसंज्ञा न भवति। याँश्चो नु दाधृविर्भरध्यै , एषो उषा अपूर्व्या अपूर्वपदान्तगः इति किम् ? यदहं गोपतिः स्याम् , कुवित्सु नो गविष्टये । ननु अनेनैव सूत्रेणाधस्तनयोः सूत्रयोर्विषयः सूचितः । एवं तर्ह्यधस्तनाभ्यामस्यैव सूत्रस्य प्ररञ्चः कृतः । ते वै विधयः संगृहीता येषा लक्षम प्रपञ्चश्च ।। 
षष्ठादयश्च द्विवचोन्तभाजस्त्रयो दीर्घाः ।। 71 ।।
उ.भा. – षष्ठादयश्च त्रयो दीर्घाः स्वराः । (द्विवचोन्तभाजः) द्विवचनाभिधायिनः, प्रगृह्य – संज्ञा  भवन्ति । इन्द्राबृहस्पती वयम् , इन्द्नवायू इमे सुताः, द्वे विरूपे चरतः स्वर्थे । द्विवचोन्तभाजः इति किम् ? अग्न आ याहि वीतये ।
साप्तमिकौ च पूर्वौ ।। 72 ।। 
उ.भा. – एतेषामेव त्रयाणां मध्ये यौ पूर्वौ दीर्घौ स्वरौ तौ प्रगृह्यसंज्ञौ भवतः । (साप्तमिकौ) सप्तम्यर्थाभिधायिनौ चोद्भवतः । दृतिं न शुष्कं सरसी शयानम् – सरस्यामिति प्राप्ते छान्दसः सप्तम्यर्थ ईकारः । सोममिन्द्र चमू सुतम् – चम्वामिति प्राप्ते सप्तम्यर्थ ऊकारः । स्वायां तनू ऋत्व्ये । सोमो गौरो अधि श्रितः । स्तीर्ण राये तुभरं वेद्यस्याम् . साप्तमिकौ इति किम् ? पूत्वी सोमस्य वावृधे ।
अस्मे युष्मे त्वे अमी च प्रगृह्याः ।। 73 ।।
उ.भा. – अस्मे युष्मे त्वे अमी – इत्येते च ईकारैकाराः (प्रगृह्याः) प्रगृह्यसंज्ञाः, भवन्ति । अस्मे अस्मे आ वहतं रयिम् । युष्मे – न युष्मे वाजबन्धवः । त्वे – त्वे इद्धूयते हविः । अमी – अमू ये पञ्चोक्षणः । प्रगृह्यसंज्ञाधिकारे पुनः प्रगृह्यग्रहणमीकारस्य एकारस्य च सप्तम्यर्थनिवृत्त्यर्थम् ।।
उपोत्तमं नानुदात्तं न पद्यम् ।। 74 ।।
उ.भा. – अस्मे युष्मे त्वे अमी – इत्येतेषां पदानाम् , (उपोत्तमम्) यत् उत्तमस्य पदस्य समीपे पद तत् , अनुदात्तम् वा पद्यम् वा सत्प्रगृह्यसंज्ञ न भवति । ओहब्रह्माणो वि चरन्त्यु त्वे । त्वं तमग्ने अमृतत्व उत्तमे ।
उकारश्चेतिकरणेन युक्तो रक्तोपृक्तो द्राघितः शाकलेन ।। 75 ।।
उ.भा. – अपृक्तश्च उकारः प्रगृह्यसंज्ञो भवति । स च इतिकरणेन युक्तः, रक्ताः – अनुनासिकः (द्राघितः) दीर्घः , च भवति । शाकलेन मतेन । ऊँ इति । अपृक्तः इति किम् ? स्विति सु । इतिरणेन युक्तः ति युक्तवचनमितिकरणात्परस्याप्युकारस्य दीर्घत्वं रक्तत्वं च करोति – ऊँ इत्यू । आर्ष्यां च संहितायामितिकरणयोगाद्रक्तत्व दीर्घत्वं प्रगृह्यसंज्ञत्वं च न भवति – अवेद्विन्द्र जल्गुलः ।
(रेफिसंज्ञा)
ऊष्मा रेफी पञ्चमो नामिपूर्वः ।। 76 ।।
उ.भा. – पञ्चम ऊष्मा – विसर्जनीयः, नामिपूर्वः सन् , (रेफी ) रेफिसंज्ञः , भवति । अग्निरस्मि जन्मना , पूर्वीरहं शरदः । रेफिसंज्ञायाः प्रयोजनम् – सर्वोपधस्तु स्वरघोषवत्परो रेफं रेफी । 
महोपोवर्जमितरो यथोक्तम् ।। 77 ।। 
उ.भा. – महः अपः इत्येते पदे, (वर्जम्) वर्जयित्वा, उक्तादन्यः – इतरः – अनामिपूर्वो यः, पञ्चम ऊष्मा – विसर्जनीयः , सः, यथोक्तम् – यथा वक्ष्यमाणं तथा, रेफिसंज्ञो भविष्यतीत्येतदधिकृतं वेदितव्यम् । अवर्मह इन्द्र , अपस्कः – इत्येते वर्जयित्वा ।
ननु कस्मादनयोः पदयोः पुरस्तादपवादः क्रियते । एते हि पदे वक्ष्यमाणानां पदानां विशेषणाभिप्रायेण पठ्येते । नैतत् । यथाभूतं चेतरेषां विशेष्यभूतानां पदानां रूपं तथाभूतमनयोरपि पदयोः । तेषामप्यनामिपूर्वो विसर्जनीयो यथा, तथानयोरपि पदयोः । अतस्तुल्यरूपत्वात्कस्यचिन्मन्दबुद्धेः संदेहो मा भूदिति पुरस्तादपवादः क्रियते । 
यद्येवमर्थं पुरस्तादपवादः क्रियते, एवं तर्हि व कर्तव्योपवादः । तत्रैव वयं तथा व्याख्यास्यामो यथा विशेषणार्थतानयोः पदयोर्भविष्यति । तद्यथा – अपस्कः इत्यत्र तावदप इत्येतस्य पदस्य करित्येतस्मिन्पदे परभूत उपाचरितं वक्ष्यति – करं कृतं कृधि करत्करित्यपि परेषु – अतोप इत्येतस्य विशेषणार्थतावगम्यते । आचार्यश्च – अपस्कः इत्यत्र सकारं विसर्जनीयस्य दर्शयिष्यति । अतोस्मिन्पदे विशेषणार्थता स्थिता । तता अवर्महः इत्यत्र वरवरावरिति चैकपादे व्यपपूर्वाणि इत्यनेनावरित्येतस्य पदस्य रेफिसंज्ञा न प्राप्नोति । अतो मह इत्येतत्पदं विशेषणार्थं पठितमिति गम्यते । संधौ  च रेफदर्शनात् – अवर्महः इति ।
न चायमर्थ आशङ्कनीयो यथा निपातनान्युभयार्थान्यपि भवन्तीति, तद्यथा – अनुसेषिधत् – इत्यत्र पद्यादेः सकारस्य षत्वनिषेधः परस्य च षत्वं युगपन्निपात्यते, एवमिहापि – अवर्महः इति युगपत्पदयोरुभयोः रेफिसंज्ञा मा भूदित्यतो मह इत्येतस्य पदस्य पुरस्तादपवादः क्रियत इति । यतो निपातनं नामाचार्योच्चारणमुच्यते  । यथा – अनुसेषिधत् , इतो षिञ्चत त बह्वप्यप्राप्तमाचार्योच्चारणात्साधु भवति । नह्यत्राचायों रेफं दर्शयति द्वयोरपि पदयोः – अवर्महः इति । अतो निपातनाशङ्का न कर्तव्येति । एवं तर्हि किमर्थमाचार्यः पुरस्तादपवादं करोति ?
अत्र ब्रूमः – यदेवमनेन प्रकारेण दु प्रतिपाद्यत्वमस्यार्थस्य अयं तावत्प्रधानभूतो दोषः । अन्यच्च ग्रन्थगौरवभयाद्दुष्टशिष्येणैतन्नोदितम् – महोपोवर्जम् इत्यनयोः पदयोः पुरस्तादपवादो न कर्तव्य इति । तच्च ग्रन्थगौरवमनेन प्रकारेण प्रतिपादयतः सुतरामपरिहृतमेवास्ते । अतोयं लाघविक आचार्यः पुरस्तादपवादं चक्रे – महोपोवर्जम् इति 
अन्तोदात्तमन्तः ।। 78 ।।
उ.भा. – अन्तः इत्येतत्पदम् अन्तोदात्तम् सद्रेफिसंज्ञं भवति । अन्तरिच्छन्ति तं जने । अन्तोदात्तम् इति किम् ? इयं वेदिः परो अन्तः पृथिव्याः ।
अक्षार्विपर्यये  ।। 79 ।। 
उ.भा. – अक्षाः इत्येतत्पदमधस्तनस्य पदस्य, (विपर्यये) स्वरविपर्यये सति , रेफिसंज्ञं भवति । अन्तोदात्तं चाधस्तनपदं तत्स्वरविपर्ययेनुदात्तं वाद्युदातं वा भवति । अनुदात्तम् – अनूपे गोमान्गोभिरक्षाः । आद्युदात्तम्  - यदक्षारति देवयुः । विपर्यये इति किम् ? न्यु प्ता अनु दीव आसन् ।
स्पर्शे चोषः प्रत्यये पूर्वपद्यः ।। 80 ।।
उ.भा. -  उषः इत्ययं पूर्वपद्यः सन् स्पर्शे प्रत्यये रेफिसंज्ञो भवति । उषर्बुध आ वह , उषर्भुद्भदतिथिः । स्पर्शे इति किम् ? उषउषो हि वसो । पूर्वपद्यः इति किम् ? उषो मघोनि । 
प्रातः ।। 81 ।।
उ.मा . – प्रातः इत्येतत्पदं रिफितसंज्ञं भवति । प्रातरग्निं प्रातरिन्द्रं हवामहे ।।
देवं भाः ।। 82 ।।
उ.भा. – भाः इत्येतत्पदं रिफितसंज्ञं भवति देवमा इत्येतत्पदं पूर्व चेत् । देवं भाः परावतः । देवम् इति किम् ? बृहद्भा बिभ्रतो हविः । 
वदराद्युदात्तम् ।। 83 ।।
उ.भा. – वधः  इत्येतत्पदम् आद्युदात्तम् चेद्रिफितसंज्ञं भवति । वधजघान् तविषीभिरिन्द्रः । आद्युदात्तम् इति किम् ? आरे गोहा नृहा वधो वो अस्तु ।। 
करनुदात्तम् ।। 84 ।।
उ.भा. – कः इत्येतत्पदं रिफितसंज्ञं भवति अनुदात्तम् चेत् । नि काव्या वेधसः शश्चतस्कः । अनुदात्तम् इति किम् ? को अदेय नर्यो देवकामः ।।
अबिभः ।। 85 ।।
उ.भा. –अबिभः इत्येतत्पदं रिफित – संज्ञं भवति । पितेव पुत्रमबिभरुपस्थे ।।
तदादः ।। 86 ।।
उ.भा. – आदः इत्येत्पदं तद् इत्येत्पूर्वं चोद्रिफितसंज्ञं भवति । दिवस्परि सुग्रथिदं तदादः । तद् इति किम् ? अष्टा महो दिव आदो हरी इह । आदः इति किम् ? अदो यद्दारु प्लवते ।। 
स्तः प्रागाथम् ।। 87 ।। 
उ.भा. – स्तः इत्येतत्पदं प्रागाथम् चेद्रिफितसंज्ञं भवति । मा न स्तरभिमातये । प्रागाथम् इति किम् ? नास्य ते महिमानं परि ष्टः ।।
एतशे कः ।। 88 ।।
उ.भा. – कः इत्येतत्पदम् एतशेपूर्वं चेद्रिफतसंज्ञं भवति । पुरः सतीरुपरा एतंशे कः । एतशे इति किम् ? को अद्य नर्यः । करनुदात्तमुक्तदात्तार्थ आरम्भः ।।
दिवे कः ।। 89 ।।
उ.भा. – कः इत्येतत्पदं रिफितसंज्ञं भवति दिवेपूर्वं चेत्। महे यत्पित्र ई रसं दिवे कः । दिवे इति किम् ? को अद्यः नर्यः । उदात्तार्थ आरम्भः ।। 
अपस्कः ।। 90 ।।
उ.भा.  – कः इत्येतत्पदं रिफितसंज्ञं भवति अपः इत्येतत्पदं पूर्वं चेत् । इन्द्राय यो नः प्रदिवो अपस्कः । अपः इति किम् ? को वस्त्राता वसवः । उदात्तार्थं आरम्भः ।। 
अत्साः ।। 91 ।। 
उ.भा.  – अत्साः इत्येतत्पदं रिफितसंज्ञं भवति । लोपाशः सिंहं प्रत्यञ्चमत्साः । 
अविपूर्वमतस्तः ।। 92 ।।
उ.भा. – अस्तः इत्येतत्पदं रिफितसंज्ञं भवति , (अविपूर्वम्) विपूर्वं चेन्न भवति । वज्रेण हि वृत्रहा वृत्रमस्तः । अविपूर्वम् इति किम् ? पुरुत्रा वृत्रो अशयद्व्यस्तः ।
स्वः स्वरितम् ।। 93 ।।
उ.भा. – स्वः इत्येतत्पदं रिफित – संज्ञं भवति स्वरितम् चेत् । स्व र्यद्वेदि सुदृशीकमर्कैः । स्वरितम् इति किम् ? यो नः स्वो अरणः ।।
न समासाङ्गमुत्तरम् ।। 94 ।।
उ.भा. – स्वः इत्येतत्पदम् , (समासाङ्गमुत्तरम्) समासस्यीत्तराङ्गं सत् , रिफितसंज्ञं न भवति । यः पुष्पिणीश्च प्रत्यश्च धर्मणा । उत्तराङ्गम् इति किम् ? मादयस्वस्वर्णरे ।।
स्वरादेशोपूर्वपदेषु ।। 95 ।।
उ.भा. – योयं स्वरादेशः – अन्तोदात्तमन्तः । वधराद्युदात्तम् , स्वः स्वरितम् इत्यादशः सः , अपूर्वपदेषु इति – पूर्वपदेषु न भवति । एतदुक्तं भवति – यदि पूर्वपदानि भवन्ति तदान्यस्वरानुदात्तादियुक्तान्यपि रिफितान्येव भवन्ति । अन्तर्वावत्क्षयैदधे , वधर्यन्ती बहुभ्यः , स्वर्जिदब्जित्पवते सहस्रजित् । 
अवर्महः ।। 96 ।। 
उ.भा. – अवः इत्येतत्पदं रिफितसंज्ञं भवति महः अत्येतस्मात्पदात्पूर्वं चेत् । अवर्मह इन्द्र दादृहि । महः इति किम् ? अवो बभूथ शतमूते अस्मे ।
अनर्घर्चान्ते स्वरघोषवत्परमूधः ।। 97 ।।
ऊधः इत्येतत्पदं स्वरघोषवत्परम् रिफितसंज्ञं भवति, (अनर्घर्चान्ते) अर्धर्चान्तं चेन्न भवति । प्र कृष्णाय रुशदपिन्वतोधर्ऋतम्, ऊधर्न गोनां स्वाद्मा पितूनाम् । 
अनर्घर्चान्ते इति किम् ? सकृच्छुक्रं दुदुहे पूश्निरूधः । स्वरघोषवत्परम् इति किम् ? पृथिव्यामतिषितं यदूधः ।।
न रेफेरुषासोतृणन्मही ।। 98 ।।
उ.भा. – (रेफे) रेफादौ पदे परभूते, अरुषासः अतृणत्  मही – इत्यतेषु परभूतेषु ऊधः – शब्दो रिफितसंज्ञो न भवति । रेफे – समूधो रोमशं हतः । अरुषासः – रिहन्त्यधो अरुषासो अस्य ? अतृणत् – शुच्यूधो अतृणन्न गवाम् । मही – पृश्निर्यदूधो मही जभार ।।
वरवरावरिति चैकपादे व्यपपूर्वाण्यसमासाङ्गयोगे ।। 99 ।।
उ.भा. – वः अवः आवः – अत्येतानि पदानि रिफितसंज्ञानि भवन्ति । कथं भूतानीति  ? अत आह – (एकपादे) एकस्मिन्पादे , यदि वि अप इत्येवपूर्वाणि भवन्ति । (असमासाङ्गयोगे) यदि चोभयोरपि समासाङ्गयोगो न भवन्ति – यदि च वः अवः आवः इत्येतानि च पदानि समासाङ्गभूतानि न भवन्ति , वि अप इत्येते च पदे यदि समासाङ्गभूते न भवत इत्यर्थः । वः – गृणानो अङ्गिहोभिर्दस्म वि वरुषसा , यो गा उदाजदप हि वलं वः । अवः – वि ज्योतिषा संववृत्वत्तमोवः ।अपावरद्रिवो बिलम् । आवः – व्यावर्देव्या मतिम् , अप द्रुहस्तम आवरजुष्टम् । 
एकपादे इति किम् ? अभैष्माप तदुच्छत्वनेहसो वः । व्यपपूर्वाणि इति किम् ? को वस्त्राता वसवः , माहि त्रीणामवोस्तु , प्रावो यद्दस्युहत्ये कुत्सवत्सम्। असमासाङ्गयोगे इति किम् ? अपावरद्निवो बिलम् । असमासाङ्गयोगे  इत्युभयार्थ कस्मात् । विद्युन्न तस्थौ मरुतो रथेषु वः ।।
पथ्या मघोनी दिवि चक्षसा मदे पूर्वोचिंषातीतृषामोत्तरेषु न ।। 100 ।।
उ.भा. – पथ्या, मघोनी, दिवि, चक्षसा, मदे, पूर्वः, अर्चिषा, अतीतृषाम – इत्येतेषु पदेषु , (उत्तरेषु ) परभूतेषु, वः , अवः, आवः – अत्येतानि पदानि रिफितसंज्ञानि न भवन्ति । पथ्या – व्युषा आवः पथ्या जनानाम् ।  मघोनी – अथो अद्येदं व्यावो मघोनी । दिवि – व्युषा आवो दिविजा ऋतेन । चक्षसा – वि यदावश्च क्षसा सूर्यस्य । मदे – वि वो मदे शीरम् । पूर्वः – उतान्यो अस्मद्यजते वि चावः पूर्वःपूर्वः । अर्चिषा । अतीतृषाम – नापाभूत न वोतीतृषाम । एतेषु उत्तरेषु  इति किम् ? वि सूर्यो रोदसी चक्षसावः ।
होतः सनितः पोदर्नोष्टः सोतःसवितर्नेतस्त्वष्टः ।
मातरिजनितर्भ्रातस्त्रात स्थातर्जरितर्घातर्घर्तः ।। 101 ।।
उ.भा. – होतः , सनितः , पोतः , नेष्टः , सोतः , सवितः , नेतः, त्वष्टः, मातः , जनितः, भ्रातः, त्रातः , स्थातः, जरितः , घातः, धर्तः, इत्येतानि पदानि रिफितसंज्ञानि भवन्ति । हेतः – यथा होतर्मनुषो देवताता । सनितः – सनितः सुसनितरुग्र । पोतः – पोतर्यज इति प्रैषिकम् । नेष्टः – ग्नावो नेष्टः पिब ऋतुना । सोतः – ज्येष्ठेन सोतरिन्द्राय । सवितः – विश्वानि देव सवितः । नेतः – ते ते देव नेतः । त्वष्टः – शिवस्त्वष्टरिहा गाहि । मातः – पुतर्मातर्यदिहोपब्रुवे वाम् । जनितः – वोधि प्रयन्तरिजनितर्वसूनाम् – भ्रातः – इन्द्र भ्रातरुभयत्रा ते अर्थम् । त्रातः – ओजिष्ठ  त्रातरवितः ।  स्थातः – स्मसि स्थातर्हरीणाम् । जरितः – प्र बोधय जरितर्जारमिन्द्रम् । धातः – धातर्विधातः कलशां अभक्षयम् । धर्तः – धनानां धर्तरवसा ।।
जामातर्दुहितर्दर्तः प्रशास्तरवितः पितः । 
दोषावस्तरवस्पर्तः प्रयन्तश्चेङ्ग्यमुत्तमम् ।। 102 ।। 
उ.भा. – जामातः प्रभृति प्रयन्तःपर्यन्तान्येतानि पदानि रिफितसंज्ञानि भवन्ति। किमविशेषेण सर्वाण्येव पदानि ? नेत्याह – इङ्ग्यमुत्तमम् । इङ्ग्यशब्देन सावग्रहं पदमुच्यते । उत्तमं पदं सावग्रहं भवति तदानीं रिफिसंज्ञा भवति । 
जामातः – त्वष्टुर्जामातारद्भुत । दुहितः – प्रावाद्य दुहितदिवः । दर्तः – पुरां दर्तःषायुभिः । प्रशास्तः – प्रशास्तर्यज इति प्रैषिकम् । अवितः – ओजिष्ठ त्रातरविता रथम् । पितः – पितर्मातर्यदिहोपब्रुवे वाम । दोषावस्तः – दोषावस्तर्धिया वयम् । अवस्पर्तः – अवस्पर्तरधिवक्तारमस्मयुम् । प्रयन्तः – बोधि प्रयन्तर्जनितर्वसूनाम् । इङ्ग्यमुत्तमम् इति किम् ? उपप्रयन्तो अध्वरम् । पर्यन्तःपदमत्र नावगृह्यते  अतो रिफितं न ।। 
दीधरभारवरीवरदर्दर्दर्दरदर्धजागरजीगः । 
वारपुनः पुररस्परक स्पः सस्वरहः सनुतःसबरस्वाः ।। 103 ।। 
उ.भा. – दीधः, अभाः, अवरीवः, अदर्दः, दर्दः, अदर्धः, अजागः, अजीगः, वाः, अपुनः, पुनः, अस्पः, अकः, स्पः, सस्वः, अहः, सनुतः, सबः, अस्वाः – इत्येतानि पदानि रिफितसंज्ञानि भवन्ति । 
दीधः – आमासु पक्वं शच्या नि दीधः । अमाः – इषमूर्ज सुक्षितिं विश्वमाभाः । अवरीवः – किमावरीवः कुह कस्य शर्मन् । अदर्दः – अदर्दरुत्समसृजो वि खानि । दर् – अयो यदर्द्रिं पुरुहूत दर्दरावः । अदर्धः – उत्संहायास्थाद्व्यृतूँरदर्धः । अजागः – अजागरास्वधि देव एकः । अजीगः – आदिद् ग्रसिष्ठ ओषधीरजीगः । वाः – वारिन्मण्डूक इच्छति । अपुनः – अनानुकृत्यामपुनश्चकार । पुनः – पुनरागाः पुनर्नव । अस्पः – महो राये चितयन्नत्रिमस्पः। अकः – अवद्यमिव मन्यमाना गुहाकः । स्पः - शूरो न युध्यन्नव नो निद स्पः । सस्वः – सस्वश्चिद्धि तन्वः शुम्भमानाः ।  अहः – अहश्च कृष्णमहरर्जुनं च । सनुतः – सनुतर्धॆहि तं ततः । सबः – सबर्दुधायाः पय उस्त्रियायाः । अस्वाः – आ यस्ते योनिं धृतवन्तमस्वाः । 
इति श्रीपार्षदव्याख्यायां वज्रटसुत उवटकृतौ परिभाषा प्रथमं पटलम् ।।        
2 : संहिता – पटलम् 
संहिताधिकारः 					क्षैप्राः संधयः 
संहितास्वरूपम्					पदवृत्तयः संधयः
विवृत्तिस्वरूपम् 					उद्ग्राहाः संधयः 
विवृत्तिकालः					उद्ग्राहपदवृत्तयः संधयः
संधिविषये परिभाषाः 				भुग्नाः संधयः 
(स्वरव्यञ्जनसंधयः ) 				उद्ग्राहवन्तः संधयः 
अनुलोमाः अन्वक्षरसंधयः 			प्राच्यपदवृत्तयः पञ्चालपदवृत्तयश्च 
(व्यञ्जनस्वरसंधयः)				अभिनिहिताः संधयः 
प्रतिलोमा अन्वक्षरसंधयः 			प्रकृतिभावः 
प्रतिलोमान्वक्षरसंधिषु प्रथमस्पर्शस्य		कानिचिन्निपातनानि
तृतीयभावः 					अनानुपूर्व्यसंहिताः 
अनुलोमान्वक्षरसंधिषु ऊष्मलोपः		दीर्घा विवृत्तयः 
अन्तःपदं विवृत्तयः, तदन्याश्च विवृत्तयः  	द्विषंधयो विवृत्तयः 
(स्वरसंधयः)					प्राच्यपञ्चालपदवृत्तिविषये 
प्रश्लिष्टाः संधयः 					मतद्वयम् 

 (संहिताधिकारः) 
संहिता पदप्रकृतिः ।।1।।
उ.भा. – संहिता पदप्रकृतिः इत्येतदधिकृतं वेदितव्यम् आ सीमापटलात्। पदानि प्रकृतिभूतानि यस्याः संहितायाः सा पदप्रकृतिः संहितात्र विकारः । तथा हि षत्वणत्वादयो विकाराः संहिताया एव भवन्ति। प्रकृतिभूतत्वाच्च पदानां सिद्धत्वम्।
(संहितास्वरूपम्)
पदान्तान्पदादिभिः संदधदेति यत्सा कालाव्यवायेन ।.2।।
उ.भा. संहितायाः पदानि प्रकृतिभूतानीत्युक्तम्। न तु संहितायाः स्वरूपं प्रतिपादितमित्यत आह – पदान्तान्पदादिभिः यत्, (संदधदेति-) एकीकुर्वन्नेति – ग्रन्थमनुसरति, सा संहितोच्यते। कालाव्यवायेन – तु पदान्तानां (पदादिभिः) कालक्रमानुपदानां परिपाद्य। सा च द्विविधा संहिता – आर्षी क्रमसंहिता च। आर्षी –अयं
देवाय जन्मने। क्रमसंहिता – पर्जन्याय प्र। प्र गायत। गायत दिवः। संहितासंज्ञायाः प्रयोजनम् – ऋते न च द्वैपदसंहितास्वरौ।
 (विवृत्तिस्वरूपम्)
स्वरान्तरं तु विवृत्तिः।।3।।
उ.भा. – अस्यामेव संहितायां यत्, (स्वरान्तरम्-) स्वरयोरन्तरं वक्ष्यति तत्, (विवृत्तिः-) विवृत्तिसंज्ञम्, स्यात्। नू इत्था ते पूर्वथा च । विवृत्तिसंज्ञायाः प्रयोजनम् – यतो दीर्घस्ततो दीर्घा विवृत्तयः इति।।
(सा वा स्वरमक्तिकाला ।।4।।
उ.भा.- सा – विवृत्ति, स्वरभक्तिकाला वा स्यात्, अधिककाला वा । स्वरभक्तेः कालः द्राघीयसी सार्धमात्रा, अर्धोनान्या इत् । तत्रायं विवृत्तेरिविभागस्त्रिप्रकारः । उभयतोह्रस्वा पादमात्राकाला – प्र ऋभुभ्यः, प्रत्यु अदर्शि । एकतोदीर्घर्धमात्राकाला – नू इत्था ते, सानो अव्ये । उभयतेदीर्घा पादोनमात्राकाला – ता ई वर्धन्ति, इमा गावः सरमे या ऐच्छः । विवृत्तिषु प्रत्ययादेरदर्शनम्, इति दोषं वक्ष्यति, अतः छायोष्णवद्विवृत्ति इति सम्यग्व्याख्यानं न भवति ।। 
(संधिविषये परिभाषाः)
पदान्तादिष्वेव विकारशास्त्रं 
पदे दृष्टेषु वचनात्प्रतीयात् ।। 5 ।।
उ.भा.  – यत्किञ्चित् विकारशास्त्रम् तत् , (पदान्तादिष्वेव) पदान्तेषु पदादिषु  
च, वेदितव्यम्। पदे दृष्टेषु – पदावस्थायामुपलब्धेषु । पदान्तादिषु पदे दृष्टेषु अपि वचनात् प्रतीयात्। वचनमन्तरेण विकारो न भवति। पदान्तु – वसुं सूनुं सहसः त्र्यर्यमा मनुषः। पदादिषु – आपो हि ष्ठा मयोभूवः, परा वीरास एतन। पदे दृष्टेषु इति किम्? ता अस्य पृशनायुवः, तस्मा अरं गमाम वः। अत्र पद आकारस्यादृष्टत्वात्स्वरसंधिर्न भवति। वचनात् इति किम्? अग्निमीळे पुरोहितम् अत्र मकारस्य पदान्तीयस्य वचनमन्तरेण न कश्चिद्विकारः।।
पदं पदान्तादिवदेकवर्णं प्रश्लिष्टमपि।।6।।
उ.भा. एको वर्णोस्येति एकवर्णम्। एकवर्णं यत् पदं तत्, (पदान्तादिवत् -) पदान्तवत् पदादिवच्च कार्यं लभते। (अपि-) यद्यपि, प्रश्लिष्टं भवति। इन्द्रेहि मत्स्यन्धसः , उद्वेति सुभगः।।
आनुपूर्व्येण संधीन्।।7।।
उ.भा. – पदान्तान्पदादिभिः संदधदेति यत्सा कालाव्यवायेन इत्यत्र पदपाठक्रमानुपूर्व्येण संधय उक्ताः सामान्यतः। अथेदानीं प्रश्लिष्टान्संधीनाह – (आनुपूर्व्येण -) पदानुपूर्व्येण, प्रश्लिष्टान् संधीन् कुर्यात्। तद्यथा – इन्द्र । आ। इहि। मत्सि। अन्धसः। इन्द्रशब्दस्य त्वाकारेण सह संधौ कृत इन्द्रा इति भवति। तत इहि अनेन सह संधौ इन्द्रेहि इति भवति।
ननु – पदान्तान्पदादिभिः संदधदेति – इत्यनेनाप्येप्येतदेव प्राप्नोतीत्येव किमर्थोयं योगः? शृणु – पदं पदान्तादिवदेकवर्णम् – इत्यनेन सूत्रेण पदान्तवत्कार्यं लभत इत्येतत्प्रथममुक्त्वा पश्चात्पदादिवदित्युक्तम्। अतः प्रश्लिष्टस्य पदस्य पदस्य पूर्वमन्तकार्याणि प्रवर्तन्ते, पश्चात् पदादिकार्याणि। तथा चानिष्टं रूपं रूपं सिध्यति। अतस्तदपदार्थमाह – अत्रापि पदानुपूर्व्येण संधयो भवन्तीति।।
 (स्वरव्यञ्जनसंधयः-)
(अनुलोमा अन्वक्षरसंधयः)
एष स्य स च स्वराश्च पूर्वे 
भवन्ति व्यञ्जनमुत्तरं यदैभ्यः।
तेन्वक्षरसंधयोनुलोमाः।।8।।
उ.भा. – चतुःप्रकाराः संधयो भवन्ति। तद्यथा – द्वयोः स्वरयोः , द्वयोर्व्यञ्जनयोः व्यञ्जनस्वरयोः , स्वरव्यञ्जनयोरिति। तत्र स्वरव्यञ्जनसंधिमाह –
एषः स्यः सः – एतानि च पदानि यदा, (पूर्व) पूर्वाणि, भवन्ति। स्वराश्च – स्वरान्तानि च, यदा (पूर्वे) पूर्वाणि पदानि, भवन्ति। व्यञ्जनं च यदा उत्तरम्, (एभ्यः-) एतेभ्यः, भवति। तदा तेनुलोमा अन्वक्षरसंधय इत्येवंसंज्ञा वेदितव्याः। एषः – एष देवो अमर्त्यः । स्यः – उत स्य वाजी क्षिपणिम्। सः – स सुतः पीतये वृषा । स्वराः पूर्वे – न नि मिषति सुरणः।
एष स्य स च स्वराश्च इति द्विश्चकारकरणं तुल्ययोगनिवृत्यर्थम्। तेनैतद्भवति – प्रतिलोमास्तु ते एव इत्यत्र एष स्य स इत्येते न गृह्यन्ते। यदि हि गृह्येरन् गमत्स गोमति इत्यत्र – तत्र प्रथमास्तृतीयभावम् इति तकारस्य दकारः स्यात्।द्विश्चकारकरणात्वयं दोषो न भवति।।
 (व्यञ्जनस्वरसंधयः)
(प्रतिलोमा अन्वक्षरसंधयः)
प्रतिलोमास्तु विपर्यये त एव।। 9।।
उ.भा. – त एव अन्वक्षरसंधयः , (प्रतिलोमाः -) प्रतिलोमोपपदाः, भवन्ति, (विपर्यये -) यदा स्वरव्यञ्जनविपर्ययो भवति। पूर्वेषु संधिषु स्वराः पूर्वे व्यञ्जनान्युतराणि, इह तु व्यञ्जनानि पूर्वाणि स्वरा उत्तर इत्यर्थः। तमिन्द्रं दानमीमहे।।
 (प्रतिलोमान्वक्षरसंधिषु प्रथमस्पर्शस्य तृतीयभावः)
तत्र प्रथमास्तृतीयभावं प्रतिलोमेषु नियन्ति।।10।।
उ.भा. – तत्र – तेषु, प्रतिसोमेषु अन्वक्षरसंधिषु प्रथमाः स्पर्शाः पदान्तनीयाः तृतीयभावम् , ( नियन्ति) गच्छन्ति । अर्वर्गा वर्तया हरी , हव्यवाळग्निरजरः पिता नः . यदङ्ग वाशुषे त्वम् , इन्द्रस्य त्रिष्टुबिह भागः । 
 (अनुलोमान्वक्षकसंधिषु ऊष्मलोपः) 
अथेतरेषु । ऊष्मा परिलुप्यते त्रयाणां स्वरवर्जम् ।। 11 ।। 
उ.भा. अथेतरेषु – अनुलोमेष्वन्वक्षरसंधिषु,  ऊष्मा – विसर्जनीयः, (परिलुप्यते-)  लुप्यते। त्रयाणां पदानामेष स्य स इत्येतेषाम्। स च ,स्वरवर्जम् – स्वर वर्जयित्वा। सहोपधोरिफितः इत्यादिना विसर्जनीयलोपे सति स्वरस्य लोपः प्राप्नोति। अतः स्वरवर्जम् इत्युच्यते। एष कविरभिष्टितः। उत स्य वाजी। स वाज्यर्वा।।
न तु यत्र तानि पद्याः।। 12।।
उ.भा. – (तानि-) एषः स्यः सः एतेषां मध्येन्यतरमम्, यत्र – यस्मिन्पदे (पद्याः-) सावग्रहम्, भवति तत्र विसर्जनीयलोपो न भवति। तद्यथा – पशुषो न वाजम् इत्याद्युदाहरणं द्रष्टव्यम्।।
 (अन्तःपदं विवृत्तयः, तदन्याश्च विवृत्तयः)
पुरएता तितउना प्रउगं नमउक्तिभिः।
अन्तःपदं विवृत्तयः।।13।।
उ.भा. – स्वरान्तरं तु विवृत्तिः इत्युक्तम्। अथ पदमध्ये या विवृत्तयस्ताः प्रतिपादयत्यवग्रहसंदेहव्युदासार्थम्। पुरएता तितउना प्रउगं नमउक्तिभिः – एताः, अन्तः पदम् – पदस्य मध्ये , विवृत्तयः। पुरएता – इन्द्र प्र णः पुरएतेव। ननु – पुरएतासि महतो धनस्य इत्येतत्कस्मान्नोदाहरणं भवति? पदवच्च पद्यान् इति परिभाषितत्वात्पद
संधिरेवायम्।तितउना – सक्तुमिव तितउना। प्रउगम् – छन्दः किमासीत्प्रउगम्। नमउक्तिभिः – दाश्नोति नमउक्तिभिः।।
अतोन्याः पदसंधिषु।। 14।।
उ.भा. – अतः – विवृत्तिचतुष्टयात्, या अन्या विवृत्तयस्ताः पदसंधिषु वेदितव्याः। श्रुतऋषिमुग्रमभिमातिषाहम्, कक्षीवन्तं य औशिजः।।
इत उतरं स्वरसंधयः प्राक्प्रकृतिभावात् –

 (स्वरसंधयः)
(प्रश्लिष्टाः संधयः)
समानाक्षरे सस्थाने दीर्घमेकमुभे स्वरम्।। 15।।
उ.भा. – अष्टौ समानाक्षराण्यादितः इत्युक्तम्। समानाक्षरे , (सस्थाने -) समानस्थाने, दीर्घमेकमुभे अपि स्वरम् आपद्येते। अश्वाजनि प्रचेतसः, सद्यो जज्ञानो वि हीमिद्धः, क्षीरं सर्पिर्मधूदकम्। समानाक्षरे इति किम्? त एते वाचमभिपद्य पापया। सस्थानग्रहणं किम्? द्रवन्नः सर्पिरासुतिः।
इकारादय एकारमकारः सोदयः।। 16।।
उ. भा. – (इकारोदयः-) इकारपरः, अकारः एकारम् आपद्यते, सोदयः-सह परेणेकापेण । एन्द्र सानसिं रयिम्, एमेनं सृजता सुते ।
तथा। उकारोदय ओकारम्।। 17।।
उ.भा. – यथेकारोदयोकारः सोदय एकमेव वर्णमापद्यते, (तथा -) एवम्, अवर्ण उकारोदय ओकारम् आपद्यते। एतायामोप गव्यन्त इन्द्रम्।
परेष्वैकारमोजयोः।।।18।।
उ.भा. परेषु – संध्यक्षरेषु, ऐकारम् आपद्यतेकारः सोदयः। किमविशेषेण? नेत्याह – ओजयोः – प्रथमतृतीययोः – ए ऐ इत्येतयोः। आ एनम् – ऐनं दोवासः, स्मदा परैदप दभ्रचेताः।
औकारं युग्मयोः ।।19।।
उ.भा. – (युग्मयोः -) द्वितीयचतुर्थयोः – ओकारौकारयोः, अकार औकारम् आपद्यते सोदयः। यत्रौषधीः समग्मत, तं यज्ञं बर्हिषि प्रौक्षन्।।
एते प्रश्लिष्टा नाम संधयः।। 20।।
उ.भा. (प्रश्लिष्टा नाम-) प्रश्लिष्टसंज्ञाः, संधयः वेदितव्या एते – समानाक्षरे सस्थाने इत्यत आरम्भ। प्रयोजनम् – प्रश्लिष्टादभिनिहितात् इति।।
 (क्षैप्राः संधयः)
समानाक्षरमन्तस्थां स्वामकण्ठ्यं स्वरोदयम्।।21।।
उ.भा. – समानाक्षरम् उक्तलक्षणम्, अन्तःस्थम्  आपद्यते, त्वां स्थानेन।अकण्ठ्यम् – कण्ठ्यरहितम् – अकाराकाराम्यां विना, त्वरोदयम् – स्वरपरम्। यथा – अभ्यार्षेयं जमदग्निवन्नः, अधीन्नवत्र सप्ततिं च सप्त च।
अकण्ठ्यग्रहणं यथासंख्यनिवृत्यर्थम्। यथासंख्यं हि सम्भवति – चतस्रोन्तःस्थाश्चत्वारश्च स्वराः – ह्रस्वादीर्घो सवर्णौ इति वचनात्।।
न समानाक्षरे स्वे स्वे ।।22।।
उ.भा. न भवति क्षैप्रः समानाक्षरे स्वे स्वे। ननु तत्रोक्तः प्रश्लिष्टः संधिः? सत्यमुक्तः, यदि नामैवं मन्यते – मात्रिके प्रश्लिष्टश्चरितार्थः। यथा – दिवीव सूर्यं दृशे, सूपस्थाभिर्न धेनुभिः। द्विमात्रिकेषु क्षैप्रस्यावकाशः, तन्मा भूदिति न समानाक्षरे इत्युक्तम्।।
ते क्षैप्राः प्राकृतोदयाः।। 23।।
उ.भा. – ते क्षैप्राः संधयः , प्राकृतोदयाः – प्राकृतस्वरोदयाः। प्राकृतग्रहणं सोदयाधिकारनिवृत्यर्थम्। क्षैप्रसंज्ञायाः प्रयोजनम् – क्षैप्राभिनिहितेषु च।
 (पदवृत्तयः संधयः)
विसर्जनीयोरिफितो दीर्घपूर्वः स्वरोदयः।
आकारम्।। 24।।
उ.भा. – विसर्जनीयोरिफितो दीर्घपूर्वः सहोपवः, स्वरोदयः – स्वरपरः, आकारम् आपद्यते। यथा – या ओषधीः सोमराज्ञीः। अरिफितः इति किम्? वारिन्मण्डूक इच्छति। स्वरोदयग्रहणं समानाक्षराधिकारनिवृत्त्यर्थम्।।
उत्तमौ च द्वौ स्वरौ।। 25।।
उ.भा. – (उत्तमौ द्वौ स्वरौ-) ऐ औ, आकारमापद्येते स्वरोदयौ। सूर्याय पन्थामन्वेतवा उ, उभा उ नूनम्।।
ताः पदवृत्तयः ।। 26 ।।
उ.भा. – ता एतास्तिस्त्रः पदवृत्तयः उच्यन्ते । अत्र याभिः संज्ञाभिः शास्त्रकृद्व्यवहरति तावत्यः स्वव्यवहारार्थः । याभिर्व्यवहारो नास्ति तासां ज्ञाने धर्मः फलम् ।।
 (उद्ग्रग्राहाः संधयः)
ह्रस्वपूर्वस्तु सोकारम्  ।।27 ।।
उ.भा. – ह्रस्वपूर्वस्तु , सः – अतिफितो  विसर्जनीयः, सोपधः स्वरोदयः अकारम् आपद्यते । यइन्द्र लोमपातमः । अतिफितः इत्येव अन्तरिच्छन्ति तं जने । 
पूर्वौ चोपोत्तमात्स्वरौ ।।28।।
उ.भा. - पूर्वौ चोपोत्तमात्। उत्तमात् पूर्वः स्वरः – ऐकारः, तस्मात् – (-उपोत्तमात्) पूर्वौ (स्वरौ-) एकारौकारौ स्वरपरावकारमापद्येते। अग्न इन्द्र वरुण मित्र देवाः, वाय उक्थेभिर्जरन्ते।।
त उद्ग्राहाः ।।29।।
उ.भा. –ते, (उद्ग्राहाः -) उद्ग्राहसंज्ञाः, संधयो वेदितव्याः। उद्ग्राहाणां पूर्वरूपाण्यकारे इति प्रयोजनम्।।
 (उद्ग्राहपदवृत्तयः संधयः)
दीर्घपरा उद्ग्राहपदवृत्तयः ।। 30।।
उ.भा. तथा त एवोद्ग्राहा दीर्घपराः सन्त उद्ग्राहपदवृत्तयः भवन्ति। क ईषते तुज्यते, सहस्रसावे प्र तिरन्त आयुः।। 
 (भुग्नाः संधयः)
ओष्ठ्ययोन्योर्भुग्नमनोष्ठ्ये
वकारोत्रान्तरागमः।। 31।।
उ.भा। - ओष्ठ्यौ – ओकारौकारौ , योनि ययोस्तौ, ओष्ठ्ययोनी – अकाराकारौ, तयोः (ओष्ठ्ययोन्योः ) अनोष्ठ्ये स्वरे परभूते वकारोत्रान्तरागमः --- यत ओकारौकारयोः स्थाने संभूतावतः कारणादकाराकारावोष्ठ्ययोनी । तेन वकारागमः। भुग्न नाम चैतत्संधानं भवति। वायवा वाहि दर्शत, ऋतेन मित्रावरुणावृतावृषावृतस्पृशा। अति किम्? वाय उक्थेभिर्जरन्ते, उभा उपांशु प्रथमा पिबाव।
 (उद्ग्राहवन्तः संधयः)
ऋकारे उदये कण्ठ्यावकारं तदुद्ग्राहवत् ।।32।।
उ.भा. – कण्ठ्यौ – आकाराकारौ , ऋकारे उदये अकारम् आपाद्यते । तत् संधानम्, (उद्ग्राहवत्) उद्ग्राहवत्संज्ञम्, वेदितय्यम् । प्र ऋभुभ्यो दूतिमिव आप्रुषायन्मधुन ऋतस्य । 
 (प्राच्यपदवृत्तयः पञ्चालपदवृत्तयश्च) 
उद्ग्राहाणां पूर्वरूपाण्यकारे 
प्रकृत्या द्वे ओ भवत्येकमाद्यम् ।
प्राच्यपञ्चालपदवृत्तयस्ताः 
पञ्चलानामोष्ढठ्यपूर्वा भवन्ति ।।33।।
उ.भा. – उद्ग्राहाणां संधीनां यानि पूर्वरूपाणि – ये पूर्वरूपा अवयवाः – ह्रस्वपूर्वो विसर्जनीय एकार ओकारश्च, तानि अकारे प्रत्यये प्रकृत्या द्वे भवतः, ओ भवत्येकमाद्यम्। ताः च (प्राच्यपञ्चालपदवृत्तयः -) प्राच्यपदवृत्तयः पञ्चालपदवृत्तयश्चोच्यन्ते। एवं सामान्यत उक्त्वा अथेदानीं विशेषमाह – पञ्चालानामोष्ठ्यपूर्वा भवन्ति। इतरास्तु प्राच्यपदवृत्तयः। पुरोळाशं यो अस्मै, प्रो अयासीदिन्दुरिन्द्रस्य। ते अग्रेपा ऋभवो मन्दसानाः।
 (अभिनिहिताः संधयः)
अथाभिनिहितः संधिरेतैः प्राकृतवैकृतैः।
एकीभिनिहितः पादादिरकारस्तेत्र संधिजाः।। 34।।
उ.भा. – अथशब्दो महाधिकारद्योतनार्थः। (अभिनिहितः-) अभिनिहितसंज्ञकः, संधिः, वक्ष्यत इति वाक्यशेषः। स च एतैः प्राकृतवैकृतैः अधस्तनैः। एकारौकाराभ्यां
प्राकृताभ्यां ह्रस्वपूर्वेण च ओकारभूतेन वैकृतेन एकीभवति पादादिरकारः। ते च अत्र त्रयः, (संधिजाः-) संधौ दृश्यन्ते। सुगं तत्ते तावकेभ्यो रथेभ्योग्नेः, दधासि रत्नं द्रविणं च वाशुषेग्ने, अत्रा चिन्नो मधो पितोरम्। पादादिः इति किम्? चिकित्वांसो अचेतसं नयन्ति, आरे अस्मे च शृण्वते। अभिनिहितसंज्ञायाः प्रयोजनम् – क्षैप्राभिनिहितेषु च इति।।
अन्तःपादमकाराच्चेत्संहितायां लघोर्लघु । 
यकाराद्यक्षसं परं वकाराद्यपि वा भवेत् ।।  35 ।।
उ.भा. – अन्तःपादम् – पादस्य मध्ये । अधिकारवचनम् । अतकाराच्चेत् – अभिनिधीयमानस्याकारस्य विशेषणानि । अकारात् लघोः परमक्षरं लघु यकारादि वा वकारादि वा, (चेत्) यदि, भवेत, संहितायाम् – संहितापाठे । अथ सोकारः, अभिनीधीयते – प्राकृतवैकृकैरेकीभवति – इत्यर्थः । 
यकारादेः – यमैच्छाम मनसा सोयमागात् । वकारादेः – तं पृच्छन्तोवरासः । यस्ते मन्योविधद्वज्र, तेवदन्प्रथमाः । अन्तःपादग्रहणं पादाद्यधिकारनिवृत्त्यर्थम् । संहिताधकारे पुनः संहिताग्रहणं किमर्थम् ? अस्ति सोमो अयं सुतः, माशिवासो अव क्रमुः, इत्येवमादिषु संहितायां गुरुत्वाद् यकारवकारादेः अक्षरस्य पदे लघावपि तस्मात्प्रकृतिभावार्थम् । लघोः इति किम् ? व्रतैः सीक्षन्तो अव्रतम् । लघु इति किम् ? द्रुहो निदो मित्रमहो अवद्यात् । यकाराद्यक्षरं परं वकाराद्यपि वा इति किम् ? ऐनं देवासो अमृतासो अस्थुः , वज्रेण धृष्णो अप ता नुदस्व , यथा  शार्यति अपिबः । 
अन्याद्यपि तथायुक्तमावोन्तोपहितात्सतः ।। 36 ।। 
उ.भा. – यकारादि वकारादि वा यदक्षरमुक्तं तदुच्यते – (अपि) यद्यपि, (अन्यादि) अन्यव्यञ्जनादि , तदक्षरं भवति, तथा – तेनैव प्रकारेण, युक्तं भवति – संहितायां लघोर्लघु भवति  इत्यर्थः , अथ तदा आवोन्तोपहितात्सतः, (तदा) अकारस्याभिनिधानं भवति । आवः एवमन्तो यस्य पदस्य तदावोन्तम्, तेनोपहितः – आवोन्तोपहितः , तस्मात् – आवोन्तपहितात्सतः । समत्र गावोभितोनवन्त । तथायुक्तम् इति किम् ? आ गावो अग्मन् । आवोन्तोपहितात्सतः इति किम् ? ऐनं देवासो अमृतासो अस्थुः । 
अयेयोवेव इत्यन्तैकारः सर्वथा भवन् ।। 37 ।।   
उ.भा. – अये अयः अवे अवः, (इयन्तेः) एवमन्तैः पदैः, उपहितः अकारः, सर्वथा – सर्वप्रकारोपि, भवन् अभिनिधीयते । सर्वथाग्रहणं गुरुलघ्वर्थम् । अये – अजीतयेह्रतये पवस्व । अयः – ता अञ्जयोरुणयो न सस्रुः । अवे – युवं श्वेतं पेदवेश्विनाश्वम् । अवः – पुरूरवोनु ते केतमायम् । तदन्तग्रहणादिह न भवति – विपा वराहमयोअग्रया हन् , तद्देवानामवो अद्या वृणीमहे । पादमध्ये इति किम् ? इन्द्र जामय उत येजामयोर्वाचीनासः – अत्र  च प्रकारान्तरेण जातत्वात् । 
व इत्येतेव चा न प्र क्व चित्रः सवतैव कः ।
पदैरुपहितेनैतेः ।। 38 ।।
उ.भा. – आ, न, प्र, क्व, चित्रः, सविता, एव, कः – एतैः पदैरुपहितेन वः इत्यतेन पदेनोपहितोकारोभिनिधीयते । आ – आ वोहं समितिं ददे । न – न वोश्वाः श्रथयन्ताह सिस्रतः । प्र – प्र वोच्छा रिरिचे देवयुष्पम् । क्व – क्व वोश्वाः क्वाभीशवः । चित्रः – चित्रो वोस्तु यामः । सविता – तत्सविता वोमृतत्वमासुवत् । एव – अत्रैव वोपि नह्यामि । कः -  को नोन्तर्मरुत ऋष्टिविद्युतः । एतैः पदैः इति किम् ? अच्छा वो अग्निमवसे । सर्वैरेवोदयाः परे ।। 39 ।। 
उ.भा. – सर्वैरेव – प्राकृतवैकृतैरेकारौकारैः , (उदयाः )उपहिताः सन्तः परे पदादिभूता अभिनिधीयते । 
न ज्ञायते कतमे त इत्यत आह –
अदादवर्त्रोजनयन्ताव्यत्या 
अभेदयोपाष्टिरवन्त्ववीरता ।
अमुमुक्तममतयेनशामहा 
अव त्वचोवीरतेवांस्यवोरथाः ।। 40 ।।   
उ.भा. – अदात् , अवर्त्रः, अजनयन्त, अव्यत्यै, अभेत् , अयोपाष्टिः, अवन्तु, अवीरता, अमुमुक्तम्, अमतये, अनशामहे, अव त्वचः, अवीरते, अवांसि, अवः, अरथाः । 
अदात् – स नः सनिता सनये स नोदात् । अवर्त्रः – अमर्त्योवर्त्र ओषधीषु । अजनयन्त – यं देवासोजनयन्तग्निम् । अव्यत्यै – उत स्म मेव्यत्यै पृणासि । अभेत् – वि तिग्मेन वृषभेणा पुरोभेत् । अयोपाष्टिः – श्येनोयोपाष्टिर्हन्ति दस्यून् । पदादौ लक्षणतोभिनिहितः , पदमध्ये निपातनात् । अवन्तु – अधि ब्रुवन्तु तेवन्त्वस्मान् । अवीरता – माशेषसोवीरता परित्वा । अमुमुक्तम् – अत्रिं न महस्तमसोमुमुक्तम् । अमतये – मा नो अग्नेमतये । अनशामहै – येन वस्योनशामहै । अव त्वचः  - शिरोव त्वचो भरः। त्वचः इति किम् ? माशिवासो अव क्रमुः । अवीरते  - मा नो अग्नेवीरते परा दाः । अवांसि – आ दैव्या वृणीमहेवांसि । अवः – आ तेवो वरेण्यम् । आ नोवोभिर्मरुतो यान्त्वच्छ  द्वे उदाहरणे । अरथा- - अनश्वासो ये पवयोरथाः ।
वासोवायोभिभुवे कवष्यः 
संक्रन्दनो धीजवनः स्वधाव ।
उत्सादत ऋतावः सगर्भ्यो 
हिरण्यश्रृङ्ग इति चोपधाभिः ।। 41 ।।
उ.भा. – वासोवायः, अभुभुवे, कवष्यः, संक्रन्दनः, धीजवनः, स्वधावः, उत्सादतः, ऋतावः, सगर्भ्यः, हिरण्यश्रृङ्गः इति एवंरूपाभिः चोपधाभिः उपहितोकारोभिनिधीयते । 
वायोवायः – वायोवायोवीनाम् । अभिभुवे – अभिभुवेभिभङ्गाय । कवष्यः – कवष्योकोषधावनीः । संक्रन्दनः – संक्रन्दनोनिमिष  एकवीरः । धीजवनः – पूषेव धीजवनोसि सोम । स्वधावः – रायस्पूर्धि स्वधावोस्ति हि ते । उत्सादतः – उत्सादतोङ्गादङ्गादवत्तानाम् । ऋतावः – सभ्राळृतावोनु मा गृभाय । सगर्भ्यः – सगर्भ्योनु सखा सयूथ्यः । हिरण्यश्रृङ्गः – हिरण्यश्रृङ्गो अस्य पादाः ।
येरा रायोघ मेधायि नोहिरग्नेभिदासति ।
जायमानोभनोयं नृतोपोंहोतिपिप्रति ।। 42 ।।
उ.भा. – रथानां न येराः । रायोध – सत्रा रायोध ये पार्थिवासः । मेधायि – उप प्रागात्सुमन्मेधायि । नोहिः – उत नोहिर्बुध्न्यः श्रृणोतु । अग्नेभिदासति – यो नो अग्नेभिदासति । जायमानोभवः – जायमानोभवो महान् । अग्नेयम् – वयाग्नेयं सुन्वन्यजमानस्य । नृतोपः – तव त्यन्नर्यं नृतोप इन्द्र । अंहोतिपिप्रति – ये नो अंहोतिपिप्रति ।  
जम्भयतोहिं मरुतोनुभर्त्री 
यवसेविष्यन्वयुनेजनिष्ट ।
वृत्रहत्येवीः समरेतमाना 
मरुतोमदन्नभितोनवन्त ।। 43 ।।
उ.भा. – जम्भयन्तोहिम्, मरुतोनुभर्त्री , यवसेविष्यन् , वयुनेजनिष्ट, वृत्रहत्येवीः, समरेतमानाः, मरुतोमदन् , अभितोनवन्त – एते च  द्वैपदा यथागृहीतमभिनिधीयन्ते । 
जम्भयन्तोहिम् – जम्भयन्तोरिं वृकं रक्षांसि । मरुतोनुभर्त्री – एषा स्य वो मरुतोनभर्त्री । यवसेविष्यन् – प्रोथदश्वो न यवसेविष्यन् । वयुनेजनिष्ट – इळायास्पुत्रो वयुनेजनिष्ट । वृत्रहत्येवीः – ताभिरू षु वृत्रहत्येवीनैः । समरेतमानाः – न यं वयन्ति समरेतमानाः । मरुतेमदन् – स्वर्नृषाचो मरुतोमदन्ननु । अभितोनवन्त – समत्र गावोभितोनवन्त । 
ब्रुवतेध्वँस्तवसेवाचि मेरपद् 
दधिरेग्ना नहुषोस्भत्पुरोभिनत् । 
उप तेधां वहतेयं यमोदिति 
र्जनुषोया सुवितोनु श्रियोघित ।। 44 ।।
उ.भा. – ब्रुवतेध्वन् , तवसेवाचि, मेरपत् , दधिरेग्ना, नहुषोस्मत् , पुरोभिनत् , उप तेधाम् , वहतेयम् , यमोदितिः, जनुषोया, सुवतोनु, श्रियोधित – एते च द्वैपदा यथागृहीतमभिनिधीयन्ते । 
ब्रुवतेघ्वन् – सं ह ब्रुवतेघ्वन्ना । तवसेवाचि – सत्यशुष्माय तवसेवाचि । मेरपत् – उत मेरपद्युवतिः । दधिरेग्ना  वैश्वानरे दधिरेग्ना वसूनि । नहुषोस्मात् – स नृतमो नहुषोस्मत्सुजातः । पुरोभिनत् – पुरोभिनदर्हन्दस्युहत्ये । उप तेधाम् – उप तेधां सहमानाम् । वहतेयम् – वहतेयं मघवा सर्वसेनः । यमोदितिः – नरार्शसश्चतुङ्गो यमोदितिः । जनुषोया – न य ईवन्ते जनुषोया न्वन्तः । सुवितोनु – सुवितो देवान्त्सुवितोनुपत्म । श्रियोधित – विश्वा अधि श्रियोधित । 
वपुषेनु विशोयन्त सन्तोवद्यानि खेनशः । 
भरन्तोवस्यवोवोस्तु बुध्न्योजो मायिनोधमः ।।45 ।।
उ.भा. – वपुषेनुः, विशोयन्त, सन्तोवद्यानि, खेनशः, भरन्तोवस्यवः, अवोस्तु, बुध्न्योजः, मायिनोधमः – एते च द्वैपदा यथागृहीतमभिनिधीयन्ते । 
वपुषेनु – प्र वां वयो वपुषेनु पप्तन् । विशोयन्त – सं यद्विशोयन्तशूरसातौ । सन्तोवद्यानि – अन्तः सन्तोवद्यानि पुनानाः । खेनशः – खे रथस्य खेनशः । भरन्तोवस्यवः – स्थूरं न कच्चिद्भरन्तोवस्यव । अवोस्तु – महि त्रीणामवोस्तु । बुध्न्योजः – अहिर्बुध्न्योज एकपादुत । प्रायिनोधमः – त्वं मायाभिरप मायिनोधमः । 
देवोनयत्पुरूवसोसुरघ्नो
भूतोभि श्वेतोरुषस्तेन नोद्य । 
येजामयस्तेरदन्नोधिवक्ता 
तेवर्धन्त तेरुणेभिः सदोघि ।। 46 ।।
उ.भा. – देवोनयत् , पुरूवसोसुरघ्नः, भूतोभि, श्वेतोरुषः, तेन नोद्य येजामयः, तेरदत् , नोधिवक्ता, तेवर्धन्त, तेरुणेभिः, सदोधि – एते च द्वैपदा यथागृहीतमभिनिधीयन्ते ।
देवोनयत् – देवोनयत्साविता सुपाणिः । पुरूवसोसुरघ्नः – पुरुहूत पुरूवसोसुरघ्नः । भूतोभि – मेषो भूतोभि यन्नयः । श्वेतोरुषः – कृष्णः श्वेतोरुवो यामो अस्य । तेन नोद्य – तेन नोद्य विश्वे देवाः । तेन इति किम् ? ते नो अद्य ते अपरं तुचे तु नः। योजामयः – इन्द्र जामय उत येजामयः । तेरदत् – प्र तेरदद्वरुणो यातवे पथः । नोधिवक्ता – स प्राविता मधवा नोधिवक्ता । तेवर्धन्त – तेवर्धन्त स्यतवसो महित्वना । तेरुणेभिः – रेरुणेभिर्वरमा पिशङ्गैः । सदोधि – राजेव वस्म नि षदोधि वर्हिषि। 
स्वाध्योजनयन्धन्वनोभिमाती-
रग्रेपि दह मनसोधि योध्वनः । 
योह्यस्तेविन्दँस्तपसोधि न योधि 
पादोस्य योति ब्राह्मणोस्य योनयत् ।। 47 ।। 
उ.भा. – स्वाध्योजनयन् , धन्वनोभिमातीः, अग्नेप दह , मनसोधि, योध्वनः, योह्यः, तेविन्दन् , तपसोधि, न योधि, पादोस्य , योति, ब्राह्मणोस्य, योनयत् – एते च यथागृहतभिनिधीयन्ते ।
स्वाध्योजनयन् – स्वाध्योजनयन्ब्रह्मा देवाः । धन्वनोभिमातीः – औज स्थिरेव धन्वनोभिमातीः । अग्नेप दह – विश्वा अग्नेप दहारातीः । दह इति किम् ? महो रायः सातिमग्ने अपा वृधि । मनसोधि – उर्वश्या ब्रह्यन्मनयोधि जातः । योध्वनः – मनो न योध्वनः सद्य एति । योह्यः – शतचक्रं योह्यो वर्तनिः । तेविन्दन् – तेविन्दन्मनसा दीध्यानाः । तपसोधि – तपसोध्यजायत । न योधि – भूषन्न योधि बभ्रूषु । न इति किम् ? पावमानीर्यो अध्येति ।पादोस्य – पादोस्य विश्वा भूतानि । योति – इन्द्नो विश्वा योति श्रृण्वे । ब्राह्मणोस्य – ब्राह्मणोस्य मुखमासीत् । योनयत् -  योनयत् सधमा 
आर्यस्य । 
सोस्माकं यो द्वेषोभ्योन्यकृतेभ्य-
स्तेभ्योकरं पयस्वन्तोमृताश्च ।। 48 ।।       
सोस्माकं यः , द्वेषेभ्योन्यकृतेभ्यः, तेभ्योकरम् , पयस्वन्तोमृताः । एते च द्वैपदा यथागृहीतमभिनिधीयन्ते । 
सोस्माकं यः – उपस्तिरस्तु सोस्माकं यः । यः इति किम् ? सास्माकमनवद्य तूतुजान । द्वेषेभ्योन्यकृतेभ्यः – त्वं सोम तनूकृद्भ्यो द्वेषेभ्योन्यकृतेभ्यः । तेभ्योकरम् – इदं तेभ्योकरम् – इदं तेभ्योकरं नमः । पयस्वन्तोमृताः – शुक्राः पयस्वन्तोमृताः । 
अन्योर्वाकेथो इति नोदयेषु 
पुत्रः पराके च परावतश्च ।। 49 ।।
उ.भा – अथाभिनिहितः संधिः । इत्यनुक्रम्य पादादिरकार एकीभवतीति यदुक्तं तस्यायमपवादः । अन्यः , अर्वाके , अथो – एतेषु पदेषु उदयेषु , पुत्रः, पराके, परावदः एतेषु च पूर्वपदेषु यथासंख्यमभिनिहितो न भवति । 
अन्यः – अख्खलीकृत्या पितरं न पुत्रो अन्यः । अर्वाके  - यन्नासत्या पराके अर्वाके । अथो – आविवासन्परावतो अथो । 
अन्तःपादं च वयो अन्तरिक्षे 
वयो अस्याश्रथयो हेतयस्त्रयः । 
वो अन्धसः शयवे अश्वनोमये 
श्रवो अधि सार्ञ्जयो जामयः पयः ।। 50 ।।
उ.भा. – अन्तःपादम् इत्युपक्रम्य यदुक्तं तस्यायमपवादः । (अन्तःपादम् च) पादमध्ये च – वयो अन्तरिक्षे, अश्रथयः , हेतयः, त्रयः, वो अन्धसः, शयवे, अश्विना, उभये , श्रवो अधि, सार्ञ्जयः, जामयः, पयः । 
वयो अन्तरिक्षे – अग्निं वयो अन्तरिक्षे पतन्तः । अन्तरिक्षे इति कस्मात् ? आ वां वयोश्वासः । वयो अस्य – वर्धो अग्ने वयो अस्य । अस्य इति किम् ?  आ वां वयोश्वासः । अश्रथयः – सतीनमन्युरश्रथायो अद्रिम् । हेतयः – शतानीका हेतयो अस्य । त्रयः – चत्वारि श्रृङ्गा त्रयो अस्य । वो अन्धसः – पान्तमा वो अन्धसः । अन्धसः – इति किम् ? आ वोहं समितिं ददे । व इत्येतेन चा न प्र । इत्यस्यायमपवादः । अयेयोवेव इत्यन्तैः .... इत्यस्यापवादाः शेषाः । शयवे अश्विना – अपिन्वतं शयवे अश्विना गाम् । उभये – यद्वां हवन्त उभये अधः । श्रवो अधि – यन्नार्षदाय श्रवो अध्यधत्तम् । अधि इति किम् ? श्रवोमृत्युधुक्षत। सार्ञ्जयः – भरद्वाजान्सार्ञ्जयो अभ्ययष्ट । जामयः – जामयो अध्वरीयताम् । पयः – आसा यदस्य पयो अक्रत स्वम् । 
उ.भा. – इदानीं प्रकृतिभावः । तत्र प्रथमं पदसंहितामाह  - 
(प्रकृतिभाव)
प्रकृत्योतिकरणादौ प्रगृह्याः ।। 51 ।।
उ.भा. – इतिकरणादौ परभूते प्रगृह्याः प्रकत्या भवन्ति । इन्दे इति , शतक्रतो इति , ऊँ इति , इन्द्राग्नी इति , द्वे इति । 
स्वरेषु चार्ष्याम् ।। 52 ।।
उ.भा. – स्वरेषु च परभूतेषु आर्ष्याम् संहितायाम् । ऋषिदृष्टा – आर्षीः, तत्र, प्रगृह्याः प्रकृत्या भवन्ति । राजन्ती अस्य भुवनस्य रोदसी अस्मे , इन्द्रवायू इमे सुताः, ते इद्वोप्रा ईळते, प्रो अयासीदिन्दुः,सोमो गौरी अधि श्रितः । 
प्रथमो यथोक्तम् ।। 53 ।।
उ.भा. – प्रथमः प्रगृह्य आर्ष्यं संहितायां यथोक्तम् एव भवति। कश्च प्रथम् ? ओकार आमन्त्रितजः प्रगृह्य इत्यनेन य उक्तः । इन्दविन्द्राय मत्सरम्, वाय उक्थेभिर्जरन्ते, अत्रा चिन्नो मधो पितोरम् , यददो पितो  अजगन् , पुरुहूत पुरूवसोसुरध्नः । प्रथमः इति किम् ? प्रो अयासीदिन्दुरिन्द्रस्य ।।
सहोदयास्ताः प्रगृहीतपदाः सर्वत्रैव ।। 54 ।।
उभा. – सह उदयेन वर्तन्त इति सहोदयाः । ताः संहिताः (प्रगृहीतपदाः) प्रगृहीतपदसंज्ञाः, वेदितव्याः । सर्वत्रैव – पदसंहितायामितिकरणादौ परभूते स्वरेषु चार्ष्यामुदयेषु, प्रगृहीतपदा एव । इन्दो इति, शतक्रतो इति शतक्रतो, इन्द्राग्नीं इति । अतप्यमाने अवसावन्ती अनु ।   
त्र्यक्षरान्तास्तु नेवे ।। 55 ।।
उ.भा. – (त्र्यक्षरान्तास्तु ) त्र्यक्षरपर्यन्ताः पुनः, प्रगृह्या इवे प्रत्यये न प्रकृत्या भवन्त्यर्ष्यां संहितायाम् । दम्पतीव क्रतुविदा । आर्ष्याम् इति किम् ? (दम्पतीव) दम्पतीइवेति दम्पतीइव, उपधीव – उपधी इवेत्युपधीइव ।। त्र्यक्षरान्ताः इति किम् ? अक्षी इव चक्षुषा यातमर्वाक् । इवे इति किम् ? रोदसी आ वदत । 
आर्ष्यामेव संध्ययकारपूर्वो 
विवृत्तेश्च प्रत्ययः सन्नुकारः ।। 56।।
उ.भा. – आर्ष्यामेव इत्यवधारणं पदसंहितानिवृत्त्यर्थम् । संधौ भवः – संध्यः । संध्यो यकारः पूर्वो यस्मादिति – संध्यकारपूर्वः, उकारः प्रकृत्या भवति । प्रत्यु आदर्श्यग्र  , अभुर्वौक्षीर्व्यु आयुरानट् । 
 विवृत्तेश्च – (प्रत्ययः सन्) परभूतः, उकारः प्रकृत्या भवति । अभूदु भा उ अंशवे, इन्द्रियं सोमं धनसा उ ईमहे । संध्यग्रहणं किम् ? ता मे जराय्वजरं मरायु । यकारपूर्वः इति किम् ? अभूर्वौक्षः । 
ऊकारादौ स्विति ।। 57 ।। 
उ.भा. – उकारादौ पदे परभूते सु इत्येतत् पदं प्रकृत्या भवति । ताभुरू षु ऊतुभिरश्विना गतम् । उकारादौ इति किम् ? सुपस्थाभिर्न धेनुभिः ।         
पूषेत्यकारे न चेत्तदेकाक्षरतत्रपूर्वम् ।। 58 ।।
उ.भा. – पूषा इति एतत्पदम्, (अकारे) अकारादौ पदे प्रत्यये, प्रकृताय भवति, (चेत्) यदि, तत् – पूषेति पदम्, (एकाक्षरतत्रपूर्वम् न ) एकाक्षरपदपूर्वं न भवति , (तथा) तत्रपूर्वं चेत् न भवति – पूषा अविष्टु माहिनः, स्वस्ति पूषा असुरो दधातु नः । न चेत्तदेकाक्षरतत्रपूर्वम् इति किम् ? न तं पूषापि मृष्यते , तत्र पूषाभवत्सचा । 
श्रद्धा सम्राज्ञी  सुशमे स्वधोती 
पृथुज्रयी पृथिवीषा मनीषा । 
अया निद्रा ज्या प्रपेति स्वराणां 
मुख्ये परे पञ्चमषष्ठयोश्च ।। 59 ।।
उ.भा. – इति – एतानि पदानि, प्रकृत्या भवन्ति । स्वराणां मध्ये, मुख्ये प्रथमे – अकारे, पञ्चमषष्ठयोश्च स्वरयोः परभूतयोः – इकार ईकारे च – इत्यर्थः । 
श्रद्धा – श्रद्धा इत्ते मधवन्पार्ये दिवि ।   सम्राज्ञी  - सम्राज्ञी अधि देवृषु । सुशमी – एते शमीभिः सुशमी अभुवन् । स्वधा – स्वधा अवस्तात्प्रयतिः परस्तात् । ऊती – ऊती अनूती हिरिशिप्रः सत्वा । पृथुज्रयी – पृथुज्रयी असुर्येव । पृथिवी – द्यावाक्षामा पृथिवी अन्तरिक्षम् । ईषा  - ईषा अक्षो हिरण्ययः । मनीषा – वनेम पूर्वीरर्यो मनीषा अग्निः । अया  - अया ईशानस्तविषीभिरावृतः । निद्रा – मा नो निद्रा ईशत मोत जल्पिः । ज्या – ज्या इयं समने पारयन्ती । प्रपा – धन्वन्निव प्रपा असि । मुख्ये परे पञ्चमषष्ठयोश्च इति किम् ? आरादुप स्वधा गहि । आर्ष्यामेव इति किम् ? सम्राज्ञीति सम्राज्ञी । 
स्वरे पादादा उदये सचेति ।। 60 ।।
उ.भा. – सचा इत्येतत् पदं प्रकृत्या भवति स्वरे पादादौ , (उदये) उदयभूते । मन्दिष्ट यदुशने काव्ये सचाँ इन्द्रः ष दुस्त्रियाः सृजते सूर्यः सचाँ उद्यत् । स्वरे पादादा उदये इति किम् ? सचैषु सवनेष्वा । मुख्ये परे पञ्चमषष्ठयोश्चेत्यस्याधिकारस्य निवृत्त्यर्थं स्वरग्रहणम् । केचित्किल पार्षदप्रपञ्चं यज्ञप्रयोगे कुर्वन्ति – इन्द्र इद्धयोः सचा  इत्येतस्याभ्यासेपीमं प्रकृतिभाव कुर्वन्ति । तन्नोपपद्यते । कथम् ? संहितायां यद्दृष्टं तदनेन शास्त्रेण व्याख्यायते, नानेनादृष्टं साध्यते । 
ष्वन्तं जोषं चर्षणीश्चर्षणिभ्यः 
एकारन्तं मित्रयोरस्मदीव-
न्नमस्युरित्युपघं चेत्यपृक्तम् ।। 61 ।।
उ.भा. – ष्वन्तम् , जोषम् , चर्षणीः, चर्षणिभ्यः, एकारन्तम् , मित्रयोः, अस्मत् , ईवत् , नमस्युः – इत्युपधं च – इतिकरणःपदस्वरूपज्ञप्यर्थः , एवमुपधं च , आ इत्येतत्पदम् अष्टक्तम् चेत्प्रकृत्या  भवति । स्वरे पादादा उदये इत्यनुवृत्तिः । 
षु इत्येवमन्तं पदम् – ष्वन्तम्  - तं मर्जयन्त सुवृधं नदीष्वाँ उशन्तम् । जोषम् – उतो न्वस्य जोषमाँ इन्द्रः । चर्षणीः – आ याहि पूर्वीरति चर्षणीराँ अर्यः । चर्षणिभ्यः – सं सहस्त्रा कारिषच्चर्षणिभ्य आँ आविः । एकारान्तं पदम् – पर्षि दीने गभि आँ उग्रपुत्रे । मित्रयोः उदु त्यच्चक्षुर्महि मित्रयोराँ एति । न चैतदुदाहरणमिह स्यात्  - एकारौकारपरौ च इत्यनेन सिद्धत्वात् । तन्न । नहि समानलक्षणानां परित्यागो न्याय्यः । न चैतं विषयं स विधिः प्रवेष्टुं शक्नुयादत्रापृक्तग्रहणात् । तत्र च सामान्येन विधानात् । तस्मात्साधूदाहरणम् । अस्मत् – इमा अस्मै मतयो वाचो अस्मदां ऋचः । ईवत् – आ स एतु य ईवदाँ अदेवः । नमस्युः – उप वो विश्ववेदसे  नमस्युराँ असृक्षि। स्वरे पादादा उदये इति म् ? सोमं वज्रिण आभरत् । इत्युपधम् इति किम् ? आ रश्मयो गभस्त्योः स्थूरयोराध्वन् । अपृक्तम् इति किम् ? यः प्रामतो निमिषतो महित्वैकः ।
एकारौकारपरौ च कण्ठ्यौ लुशादर्वाक् ।। 62 ।।
उ.भा. – (एकारौकारपरौ ) एकारश्च ओकारश्च परौ ययोरकाराकारयोः तौ, (कण्ठ्यौ) तथोक्तौ, लुशान् ऋषेः , (अर्वाक) प्राक् , प्रकृत्या भवतः । अबुध्रमुत्ये इत्यत्र लुशः । एकारौकारयोर्विशेषणार्थं पादादिग्रहणमिहानुवर्तते । 
आ यन्मा वेना अरुहन्नृतस्यै एकम् , तिस्त्रो द्यावः सवितुर्द्वा उपस्थाँ एका । त्वं न इन्द्रा भरेँ ओज, विश्वनेदहानि तविषीव उग्रँ ओकः । लुशादर्वाक् इति किम् ? यः प्राणतो निमिषतो महित्वैकः । पादादौ इति किम् ? मैनमग्ने वि वहो माभि शोचः । अमिचौजा अजायत । 
गोतमे चामिनन्त ।। 63 ।।
उ.भा. – (गोतमे ) गोतमऋषिदृष्टे , च अमिनन्त इत्येतत्पदं प्रकृत्या भवति – आ ते सुपर्णा  अमिनन्तँ एवैः । पादमध्यप्राप्त्यर्थं पुनर्वचनम् । 
विभ्वा विधर्ता विपन्या कदा या 
मातेत्यृकारेप्यपादादिभाजि ।। 64 ।।
उ.भा. – एतानि पदानि प्रकृत्या भवन्ति , (ऋकारे) ऋकारादौ पदे प्रत्यये । अप्यपादादिभाजि  इति अपिशब्द उभयार्थः । विभ्वा – ते वाजो विभ्वाँ ऋभुरिन्द्रवन्तः । विधर्ता  - प्र सामादित्यो असृजद्विधर्ताँ ऋतम् । विपन्या – प्र शर्ध आर्त प्रथमं विपन्याँ ऋतस्य । कदा – अग्ने कदाँ ऋतचित् । या – औच्छत्सा रात्री परिक्म्या याँ ऋर्णचये । माता  - अप या माताँ ऋणुत व्रजं गोः । ऋकारे इति किम् ? उत त्वष्टोत विभ्वानु मंसते । 
परुच्छेपे भीषा पथेत्यकारे ।। 65 ।।
उ.भा. – भीषा, पथा – इत्येते परुच्छेपे ऋषौ अकारे प्रकृत्या भवतः । भीषा – घृणान्न भीषाँ अद्रिवः । पथा – याहि पथाँ अनेहसा । ऋषिग्रहणादिह न भवति  - कदर्यम्णो महस्पथाति । अकारे इति किम् ? पथेव यन्तावनुशासता रजः । 
एवाँ अग्निमत्रिषु सा प्लुतोपधा ।। 66 ।।
उ.भा. – एवाँ अग्निम् इत्येतदे द्वैपपदं यथागृहीतं भवति, (अत्रिषु) अत्रिमण्डले । (प्लुतोपधा सा ) प्लुतोपधसंज्ञकं संधानं भवति । एवाँ अग्निमजूर्यमुः । एवाँ अग्निं वसूयवः । अत्रिग्रहणं किम् ? एवाग्निं सहस्यं वसिष्ठः । प्लुतोपधसंज्ञाया इदानीमेव प्रयोजनं वक्ष्यति । 
सचादयो या विहिता विवृत्तयः 
प्लुतापधान्ता अनुनासिकोपधाः ।। 67 ।।
उ.भा. – स्वरे पादादौ इत्यादिना या विहिताः (विवृत्तयः) सचादयः, (प्लुतोपधान्ताः) एवाँ अग्निमत्रिषु स प्लुतोपथा इत्यन्ताः  , ता अनुनासिकोपधाः भवन्ति , आनुनासिक्यमुपधानां विधीयते । उदुस्त्रियाः सृजते सूर्यः सचां उद्यत् ।
(कानिचिन्निपातनानि)
सेदु सास्मिन्सेमभि साभिवेगः
सोदृभवः सीपमा सौषधीरनु । 
सास्मा अरं सोत नऋ सेन्द्र विश्वा 
सेति सास्माकमनवद्य सासि ।। 68 ।।
 उ.भा. – यथागृहीतान्येतानि भवन्ति । अत्र विवृत्तिलोपो निपात्यते । सेदु – सेदु राजा क्षयति । उ इति किम् ? स इद्भोजो यो गृहवे  ददाति । सास्मिन् – त्वमीशिषे सास्मिन्ना सस्सि । सेमभि – धिया शमी सचते सेमभि । अभि इति किम्  ? स ई ममाद महि कर्म कर्तवे ।  साभिवेगः – असत्सु मे जरितः साभिवेगः । सेदृभवः – सेदृभवो यमवथ । ऋभवः इति किम् ? स इद्दवेषु गच्छति । सोपमा – जीवयाजं यजते सोपमा दिवः । यौषधीरनु – सौषधीरनु रुध्यसे । अनु इति किम् ? स ओषधीः सो अपः स वनानि । सास्मा अरम् – सास्मा अरं बाहुभ्यां यम् । अरम् इति किम् ? सो अस्मै चारुश्छदयदुत। सोत नः – बृहस्पते सीषधः  सोत नो मतिम् । सेन्द्न विश्वा – या चकर्थ सेन्द्र विश्वास्युक्थ्यः । विश्वा इति किम् ? स इन्द्र चित्राँ अभि तृन्धि । सेति – सं स्मा पृच्छन्ति कुह सेति धोरम् । सास्माकमनवद्य – सास्माकमनवद्य तूतुजान वेधसाम् । अनवद्य इति किम् ? सोस्माकम् – इत्येतदेव निपातनं प्रत्युदाहरणमत्र । अत्र विसर्जनीयलोपो निपात्यते , अन्यत्र तु विसर्जनीयस्य कृतौत्त्वस्याभिनिहितः । सासि – यस्ताकृणोः प्रथमं सास्यक्थ्यः । 
सेदग्ने सेदग्निर्वासिष्ठं सास्माकेभिः सेदुग्रः सेमे । 
सैना सैनं सेमं सोदञ्चं सेमां सोषां सेषे सेदीषे ।। 69 ।। 
उ.भा. -  सेदग्ने, सेदग्निर्वासिष्ठं, सास्माकेभिः, सेदुग्रः, सेमे, सैनाम् ,  सैनम् ,  सेमं
म् ,  सोदञ्चम् ,  सेमाम् ,  सोषाम् ,  सेषे,  सेदीषे – एतानि च यथागृहीतं भवन्ति । 
सेदग्ने – सेवग्ने अस्तु सुभगः सुदानुः । सेदग्निर्वासिष्ठम् – सेदग्निरग्नीरत्यस्त्वन्यान् । वासिष्ठम् इति किम् ? स इदग्निः कण्वतमः कण्वसखा । सास्माकेभिः – सास्माकेभिरेतरी न शूषैः । सेदुग्रः – तेदुग्रो अस्तु मरुतः । उग्रः इति किम् ? स इद्देवेषु गच्छति । सेमे – सेमे मही रोदसी यक्षत् । सैना – सैनानीकेन सुविदत्रः । सैनम् – सैनं सश्चद्देवो देवम् । सेमम् – सेमं नो अध्वरं यज । सोदञ्चम् – सोदञ्चं सिन्धुमरिणात् । सेमाम्  - सेमामविड्ढि प्रभृतिं य ईशिषे । सोषाम्  - सोषामविन्दत्स स्वः सो अग्निम् । सेशे – न सेषे यस्य रम्बते । सेदीशे – सेदीशे यस्य रोमशम् । ईशे इति किम् ? स इद्देवेषु गच्छति । 
नू इत्था ते सानो अव्ये
वा अस्मे वासौ वेद्यस्याम् । 
धिष्ण्येमे नू अन्यत्रा चित् 
पादादौ नू इन्द्रोत्यर्वाक् ।। 70 ।।     
उ.भा. – यथागृहीतमेतानि पदानि भवन्ति । नू इत्था ते इति दीर्घत्वं निपात्यते , संधिस्तु पदेदृष्टस्य न भवति – नू इत्था ते पूर्वथा च प्रवाच्यम् । ते इति किम् ? आरे आघा को न्वित्था ददर्श । सानो अव्ये – सानावव्य इति प्राप्त ओकारो निपात्यते, संधिस्तु पदेदृष्टस्य न भवति – दश स्वयशोभिः । वासौ – अस्य वासा उ अर्चिषा – वै सौ प्रश्लेषो निपात्यते । वेद्यस्याम् –प्रगह्यस्यान्तःस्थां निपातयति – स्तीर्ण राये सुभसं वेद्यस्याम् । धिष्ण्येमे – इकारलोपो निपातितः , पदान्तपदाद्योरेत्त्वं वा – आविवासन्रोदसी धिष्ण्येमे – नू अन्यत्रा चित् – दीर्घत्वं निपात्यते – नू अन्यत्रा चिदद्रिवः । पादादौ नू इन्द्र – पादादौ वर्तमानस्य दीर्घत्वं निपात्यते । नू इन्द्र राये वरिवस्कृधी नः । पादादौ इति किम् ? यदिन्न्विन्द्र पृथिवी वशभुजिः । ऊत्यर्वाक् – प्रकृतिभावे प्राप्तेन्तःस्थापत्तिर्निपात्यते – बर्हिषदः पितर ऊत्यर्वाक् । 
उद् अयान्रजेषितं धनर्चं 
शतर्चसं दशोणये दशोण्ये । 
यथोहिषे यथोचिषे दशोणिं 
स्वरोदयं पिबा इमं रथोळह ।। 71 ।।
उ.भा. – एतानि च यथागृहीतं भवन्ति । उदू अयान् – दीर्घत्वं निपात्यते , संधिस्तु पदेदृष्टस्य न भवति – उदू अयाँ उपवक्तेव बाहू । अयान् इति किम् ? उद्वेति सुभगः । रजेषितम् – विसर्जनीयस्य प्रश्लेषो निपात्यते । अश्वेषितं रजोषितम् । धनर्चम् – उत्तरपदादिलोपः  - हिरिश्मश्रुं नार्वाणं धनर्चम् । शतर्चसम् – तुल्यं निपातनम् – वि चक्रमे शतर्चसं महित्वा । दशोणये – अत्र पञ्चस्वौकारे प्राप्त ओकारो निपात्यते । दशोणये कवयेर्कसातौ । दशोण्ये – दशशिप्रे दशोण्ये । यथोहिषे – वाचं दूतो यथोहिषे । यथोचिषे – पिबा दधृग्यथोचिषे । दशोणिम् – स वेतसुं दशमायं दशोणिम् । स्वरोदयं पिबा इमम् – द्वैपदमेतद्यथागृहीतं भवति – इन्द्र सेमं पिबा इमम् । एदं बर्हिः । स्वरोदयम् इति किम् ? इन्द्र सोमं सोमपते पिबेमं माध्यंदिनम् । रथोळह – औकारे प्राप्त ओकारो निपात्यते – एनोत तुभ्यं रथोळह भक्षैः ।
वीरास एतन तमू अकृण्वँ-
स्ततारेव प्रैषयू रोदसी मे । 
धन्वर्णसः सरपसः सचोत
प्रधीव वीळु उत सर्तवाजौ ।। 72 ।।
उ.भा. – एतानि द्वैपदानि यथागृहीतं भवन्ति । वीरास एतन – परा वीरास एतन – इकारस्य एत्त्वं निपात्यते । तमू अकृण्वन् – दीर्घत्वं निपात्यते – तमू अकृण्वन्त्रेधा भुवे कम् । अकृण्वन् इति किम् ? तम्वभि प्र गायत । ततारेव – एकारौकारपरौ च कण्ठ्यौ इति सचादिविवृत्तिप्रतिषेध एत्त्वं च – एवेन्नु कम सिन्धुमेभिस्ततारेव । प्रैषयुः – एकारे प्राप्त ऐकारः  - प्रैषयुर्न विद्वान् । रोदसीमे - प्रगृह्यसंधेरपवादः प्रश्लेषः – अन्तर्मही बृहती सोदसीमे । धन्वर्णसः – पद्यादेरकारलोप दीर्घस्य वा ह्रस्वः – सरपसस्तराय  कम् । सचोत – सचादिविवृतत्तेः प्रतिषेधः – स्वस्ति धामहे सचोतैधि । प्रधीव – प्रगृह्यस्य प्रश्लेषः – नभ्येव न उपधीव प्रधीव । वीळू उत – दीर्घत्वं निपात्यते – वीळू उत प्रतिष्कभे । सर्तवाजौ – प्रश्लेषो निपात्यते – अत्याँइव प्रासृजः सर्तवाजौ । 
अश्वनेव पीबोपवसनानां 
महो आदित्याँ उषसामिवेतयः । 
स्तोतव अम्ब्यं च सृजा इयध्यै
सचेन्द्र सानो अव्यये स्वधामिता ।। 73 ।।
उ.भा. – एतानि च पदानि यथागृहीतं भवन्ति । अश्विनेव – सचादिविवृत्तेः प्रतिषेध एत्त्वं च – यद्वा वाणीबिरश्विनेवेत् ।  पीवोपवसनानाम् – विसर्जनीयस्य लोपः प्रश्लेषश्च निपात्यते – अग्निष्वात्तानां पीवोपवसनानाम् । महो आदित्यान् – अकारस्य ओत्त्वत् – महो आदित्याँ अदितिं स्वस्तये । उषसाभिवेतयः – ऐकारे प्रप्त एकारो निपात्यते – आ ते चिकित्र उषसामिवेतयः । स्तोतव अम्ब्यं च अभिनिहिताभाव एकारस्य च अत्त्वम् – वेति स्तोतव अम्ब्यम् । सृजा इयध्यै – आकारो निपात्यते मातुर्न सीमुप सृजा इयध्यै । सचेन्द्र – सचादिविवृत्तेः प्रतिषेधः – ब्रह्म च नो वसो सचेन्द्र । सानो अव्यये औकारस्य ओत्त्वं निपात्यते – वृषा पवित्रे अधि सानो अव्यये । स्वधामिता श्रद्धादिपाठात्प्रकृतिभावे प्राप्ते प्रश्लेषो निपात्यते – अनु स्वधामिता दस्ममीयते । 
गोणोपशागोऋजीकप्रवादौ 
मनीषा आ त्वा पृथिवी उत द्यौः । 
मनीषावस्यू रणया इहाव 
बृहतीइवेति च यथागृहीतम् ।। 74 ।। 
उ.भा. – इति – एतानि , च पदानि यथागृहीतं भवन्ति । इतिकरणः समाप्तिवचनः । चकारः समुच्चयार्थोयः । गोओपशा गोऋजीक इत्यभयोः प्रकृतिभावो निपात्यते । प्रवादवचनाल्लिङ्गविभक्तेरनुपलक्षणम् । गोओपशा – या ते अष्ट्रा गोओपशाघृणे । गोऋजीकः – असावि देवं गोऋजीकमन्धः । इमा हि वां गोऋजीका मधूनि । मनीषा आ त्वा – प्रकृतिभावः – कद्वाहो अर्वागुप मा मनीषा आ त्वा । पृथिवी उत द्यौः प्रकृतिभावः – अदितिः सिन्धु पृथिवी उत द्यौः । द्यौः इति किम् ? मनीषावस्युः – श्रद्धादिपाठात्प्रकृतिभावे प्राप्ते प्रश्लेषो निपातनात् – प्र सिन्धुमच्छा बृहती मनीषावस्युरह्वे । रणया इह – दीर्घत्वं निपात्यते – उक्थेषु रणया इह । आवलक्षणतः प्रश्लेषे प्राप्ते प्रकृतिभावः – बृहती इव सूनवे रोदसी । यथागृहीतग्रहणं च काकाक्षिवदुभयत्र संबध्यतेधस्ताच्चोपरिष्टाच्च । 
योनिमारैगगादारैग्दुर्योण आवृणक् । 
हन्त्यासद्रुप आरुपितमनायुधास आसता ।। 75 ।।
उ.भा. – योनिमारैक् , अगादरैक् , आरैक् , दुर्योण आवृणक् , हन्त्यासत् , रुप आरुपितम् , अनायुधास , आसता – एतानि च पदानि यथागृहीतं भवन्ति । 
योनिमारैक् – स्वसा स्वस्रे ज्यायस्यै योनिमारैक् । योनिग्रहणं किम् ? अगादारैक् – रुशद्वत्सा रुशती श्वेत्यगादारैक् । आरैक् – निरविशेषेणोपादानमर्धर्चातिज्ञापनार्थम् – आरैक्पन्थां यातवे सूर्याय । दुर्योण आवृणक् – नि दुर्योण आवृणङ् मृध्रवाचम् । दुर्योण इति किम् ? वज्रेण हत्व्यवृणक्तुविष्वणिः । हन्त्यासत् – आहरुपितम् – अग्रे रुप आरुपितं जबारु । रुप इति किम् ? अनायुधास आसता – अनायुधास आसता सचन्ताम् । अनायुध्रास इति किम् ? 
अस्त्वासतो निराविध्यदभ्यादेवं क आसतः । 
न्यावृणङ् नकिरादेवो न्याविध्यदेनमायुनक् ।। 76 ।।
उ.भा. – एतानि च पदानि यथागृहीतानि भवन्ति । अस्त्वायतः – असन्नस्त्वासतः इन्द्र वक्ता । अस्तु इति किम् ? देवानां पूर्व्ये युगेसतः , सत्श्च योनिमसतश्च वि वः । निराविध्यत् – निराविध्यद्गिरिभ्य आ । निः इति किम् ? अभ्यादेवम् – भुवद्विश्वमभ्यादेवमोजसा । अभि इति किम् ? सनेमि त्वमस्मदा अदेवम् । क आसतः – आसतो वचसः सन्ति गोपाः । के इति किम् ? सतश्च योनिमसतश्च वि वः । न्यावृणक् – इन्द्रो यः शुष्णामशुषं न्यावृणक् । नि इति किम् ? वज्रेण हत्व्यवृणक् । नकिरादेवः – ययोःशत्रुर्नकिरादेव ओहते । नकिः इति किम् ? अदेवो यदभ्यौहिष्ट । न्याविध्यत् – न्याविध्यदिलीबिशस्य वृळहा । नि इति किम् ? एनमायुनक् – यमेन दत्तं त्रित एनमायुनक् । एनम् इति किम् ? अयं रथमयुनक्सप्तरश्मिम् । 
अहिहन्नारिणक्पथ आयुक्षातामुदावता । 
रिक्थमारैग्य आयुक्त कुरु श्रवणमावृणि ।। 77 ।।
उ.भा. – एतानि च पदानि यथागृहीतानि भवन्ति । अहिहन्नारिणक्पथः – यो धौतीनमहिहन्नारिणक्पथः । अहिहन् इति किम् ? आयुक्षाताम् – आयुक्षातामश्विना यातवे रथम् । उदावता – उदावता त्वक्षसा पन्यसा च । रिक्थमारैक् -  न जामय तान्वो रिक्थमारैक् । रिक्थम् इति किम् ? य आयुक्तश्रवणमावृणि – कुरुश्रवणमावृणि राजानम् ।   
उ.भा. – अत्र येषां विशेषणपदानामुदाहरणानि न विद्यन्ते तेषां छन्दःपरिपूर्तिः फलम् । योनिमारैगित्यादीनि यानि पदानि तेषु दीर्घत्वमादिस्वरस्य निपात्यते । 
(अनानुपूर्व्यसंहिताः)
शुनश्चिच्छेपं निदितं नरा वा शंसं पूषणम् । 
नरा च शंसं दैव्यं ता अनानुपूर्व्यसंहिताः ।। 78 ।।
उ.भा. – शुनश्चिच्छेपं निदितम् – शुनश्चिच्छेपं निदितं सहस्रात् । नरा वा शंसं पूषणम् – नरा वा शंसं पूषणमगोह्यम् । नरा च शंसं दैव्यम् – नरा च शंसं दैव्यं च धर्तरि । ता अनानुपूर्व्यसंहिताः , नह्येतेषां त्रयाणां पदानुपूर्व्येण संहितास्ति । संहिता पदप्रकृतिः , पदान्तान्पदादिभिः संदधवेति इत्यस्यापवादः । संज्ञकरणप्रयोजनम् – अनानुपूर्व्ये पदसंध्यदर्शनात्  । 
(दीर्घा विवृत्तयः)
यतो दीर्धस्ततो दीर्घा विवृत्तयः ।। 79 ।।
उ.भा. – स्वरान्तरं तु विवृत्तिः । इत्युक्तम् । तत्र यतः, (दीर्घः) दीर्घस्वरः, भवति पुरस्तात्पश्चादुभयतो वा ततो दीर्घा विवृत्तयो वेदितव्याः । गोषा इन्द्रो नृषा असि , य आनयत्परावतः , ता आपो देवीरिह मामवन्तु । विवधान्युदाहरणानि ।  
(द्विषन्धयो विवृत्तयः)
द्विषंधयस्तूभयतःस्वरस्वराः ।। 80 ।।
उ.भा. – द्वौ संधी यासां विवृत्तीनां ता द्विषंधयः । तास्तूभयतःस्वरस्वरा वेदितव्याः । मध्यगतस्वरस्योभयतः स्वरौ यासां विवृत्तीनां ता उभयतःस्वरस्वराः । अभूदु भा उ अंशवे , तस्मा उ अद्य समना सुतं भि । संज्ञाप्रयोजनम् – अर्धर्चान्ते कुर्युरथो द्विषंधौ । 
प्राच्यपञ्चालउपधानिभोदयाः शाकल्यस्य स्थविरस्य ।। 81 ।।
उ.भा. – प्राच्यपञ्चालपदवृत्तयोधस्तात्प्रतिपादिता विवृत्तयः । तासां शकल्यस्य स्थविरस्य मतेन किञ्चिदुच्यते । प्राच्यपञ्चाललक्षितानां विवृत्तीनामुपधाः – प्राच्यपञ्चालउपधाः तन्निभाः – तादृशाः , उदया यासां ताः, तथोक्ताः (प्राच्यपञ्चालउपधानिभोदयाः) एष देवो अमर्त्यः । आङ्गिरसो जुह्वे वाजे अस्मिन् । नो अह प्र विन्दसि । 
इतरा स्थितिः ।। 82 ।।
उ.भा. – इतरा अस्माकं शाकलानां स्थितिः – प्राकृतोदयत्वं नाम । एष देवो अमर्त्यः । आङ्गिरसो जुह्वे वाजे अस्मिन् । नो अह प्र विन्दसि । 
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ प्रातिशाख्यभाष्ये संहितापटलं द्वितीयम्  ।।
3 . स्वरपटलम् 
स्वराणां संख्या, उच्चारणप्रकारश्च			संधिजस्वरितानां संज्ञासूत्रम्
स्वराक्षरयोर्धर्मधर्मिसंधयः			संहितायां प्रचयः स्वरः, तस्य
संधौ स्वरितनिष्पत्तिः				उच्चारणप्रकारश्च
स्वरितस्य उच्चारणप्रकारः			परिग्रहे स्वरनिरूपणम् 
पदे उदात्तपूर्वस्वरितम् 				अवग्रहे स्वरनिरूपणम्
पदे जात्यस्वरितम् 				उत्तरयोस्त्रिमात्रयोरन्त्यमात्रोच्चारणविषये
पदे प्रचयस्य उच्चरणप्रकारः			मदद्वयम् 
उदात्तादिस्वराणां संधिः 				स्वरोच्चारणे केचिद्दोषाः
विवृत्तिव्यञ्जनव्यवधानेपि स्वरितनिष्पत्तिः 	स्वरितविशेषेषु कम्पविधानम्      
(स्वराणां संख्या, उच्चारणप्रकारश्च)
उदात्तश्चानुदात्तश्च स्वरितश्च त्रयः स्वराः । 
आयामविश्रम्भाक्षपैस्त उच्यन्ते ।। 1 ।।
उ.भा. – प्रथमपटले संज्ञापरिभाषा  अनुक्रम्य द्वितीयेन संहितागतलोपागमवर्णविकारानुक्त्वा अथदानीं स्वरसंहितामाह । उदात्तश्चानुदात्तश्च स्वरितश्च संक्षेपतः स्वरास्रयो वेदितव्याः । इदानीं तानुपलक्षयितुमाह – आयामविश्रम्भाक्षेपैस्त उच्यन्ते । आयामो नाम वायुनिमित्तमूर्ध्वगमनं गात्राणाम् , तेन य उच्यते स उदात्तः  - आ, ये । विश्रम्भो नामाधोगमनं गात्राणां वायुनिमित्तम् – नः , नौ । आक्षेपो नाम तिर्यग्गमनं गात्राणां वायुनिमित्तम् – क्व , न्यक् ।   
(स्वराक्षरयोर्धर्मधर्मिसम्बन्धः)
अक्षराश्रयाः ।। 2 ।।
उ.भा. – स्वरोक्षरमित्युक्तम् । अक्षरमाश्रयीभूतं येषां ते तथोक्ताः । स्वराणामक्षरैः धर्मधर्मिसंबन्धो न तु व्यञ्जनैः ।       
(संधौ स्वरितनिष्पत्तिः)
एकाक्षरसमावेशे पूर्वयोः स्वरितः स्वरः।।3।।
उ.भा. – उदात्तानुदात्तौ स्वरौ, तयोः स्वरितः स्वरो निष्पद्यत इत्याह – एकाक्षरसमावेशे सति, पूर्वयोः – उदात्तानुदात्तयोः, स्वरितः स्वरो निष्पद्यते। तेवर्धन्त स्वतवतः। ब्राह्मणोस्य मुखमासीत्। स्रुचीव घृतं चम्वीव। त्र्यम्बकं यजामहे। द्वन्नः सर्पिरासुतिः।।
(स्वरितस्य उच्चारणप्रकारः) 
तस्योदात्ततरोदात्तादर्धमात्रार्धमेव वा।। 4।।
उ.भा. – तस्य स्वरितस्य स्वरस्य पृथक्कृत्य द्विस्वरसंभूतस्य व्युत्पाद्य कथनं क्रियते – उदात्तात् सकाशात् उदात्ततरा आदौ अर्धमात्रा वेदितव्या – त्र्यम्बकम्। अर्धमेव वा – द्विमात्रस्यस्वरितस्यायामुदात्तांशः कथितः। तेवर्धन्त।।
अनुदात्तः परः शेषः स उदात्तश्रुतिः।।5।।
उ.भा. – स्वरितस्य परः शेषः (अनुदात्तः) यद्यर्धमात्रो यदि मात्रिकः स उदात्तश्रुतिः – उदात्तवच्छ्रूयते। यथा – त्रपुताम्रयोः संयोगे सति कांस्यस्य धात्वन्तरस्योत्पत्तिरेवमिहापि द्रष्टव्या।।
न चेत्।
उदात्तं वोच्यते किंचित्स्वरितं वाक्षरं परम्।। 6।।
उ.भा. – चेत् शब्दो यद्यर्थे। यदि न भवति उदात्तमक्षरं स्वरितं वा परम्। तेवर्धन्त, दिवीव चक्षुः, द्रवन्नः सर्पिरासुतिः। यदि तूदात्तं स्वरितं वा परम्। स्यात्तदानुदात्तः  पर  शेषः स्यात्। स च कम्प इत्युच्यते बह्वृचैः। न यो युच्छति तिष्यो3 यथा दिवो3 स्मे, अभी3 दमेकमेको अस्मि, अहं न्य 1 न्यं सहसा – उदात्त परस्योदाहरणम्। शतचक्र यो3ह्यो वर्तनिः – स्वरितपरस्योदाहरणम्।।
एवं च कृत्वोदात्तपूर्वाः सर्व एव कम्पाः स्युः । अनुदात्तपूर्वेषु तु क्रियमाणेषु मात्राधिक्यं स्यात् । स च दोषः – अयथामात्रं वचनं स्वराणाम्  इति । दर्शयति चोदात्तपूर्वत्वं कम्पानां क्रमहेतौ – स्वरैकदेशं स्वरितस्य चोत्तरं निहन्यात्  इति । 
(पदे उदात्तपूर्वस्वरितम्)
उदात्तपूर्वं स्वरितमनुदात्तं पदेक्षरम् ।। 7 ।।
उ.भा – एवमुदात्तनुदात्तसंधौ त्रीन्स्वरितानभिधाय अथेदानीमेकपदप्रभवानाह स्वरितानुदात्तस्वरूपव्याचिख्यासया – सर्वस्मिन्नेव पद एकमक्षरमुदात्तं वा स्वरितं वा भवति, शेषमनुदात्तम् – अयं तावदुत्सर्गः । सर्वानुदात्तं त्वल्पम् । तथा ह्युदात्तैर्वा स्वरितैर्वा पदव्यपदेशः क्रियते । आद्युदात्तम् – इन्द्रः , होता । मध्योदात्तम् – अग्निनना, अग्निभिः। अन्तोदात्तम् – अग्निः, जनिता । उदात्तम् – यः, नु , कः । आदिस्वरितम्  - स्वर्णरे । मध्यस्वरितम् – हृदय्यया । अन्तस्वरितम् – कन्या । स्वरितमेव – क्व, स्वः । द्विरुदात्तम् – बृहस्पतिः । त्रिरुदात्तम् – इन्द्राबृहस्पती । सर्वानुदात्तम् – वः, नः । एत एकादश स्वराःपदेषु प्रत्येतव्याः । तत्प्रतिपादनार्थमाह – एकस्मिन्पदे उदात्तपूर्वं स्वरितमक्षरमनुदात्तं प्रत्येतव्यम् । सांहितिकस्तस्यायं धर्मोनुदात्तस्य सत उदात्तपूर्वस्य । इन्द्रः, होता । 
(पदे जात्यस्वरितम्)
अतोन्यत्स्वरितं स्वारं जात्यमाचक्षते पदे ।। 8 ।।
उ.भा. – अतः – प्रकृतादुदात्तपूर्वात्स्वरितात्स्वरात् , यत् अन्यत् एतस्मिन्नेव पदे स्वरितं स्वारं तत् जात्यमाक्षते व्याळिप्रभृतयः । किमन्यत्वम् अत्राभिप्रेतत् ? अपूर्वत्व वा नीचपूर्वत्वं वा । अपूर्वोदाहरणम्  - स्वः, क्व, न्यक् । नीचपूर्वस्य – कन्या, हृदय्यया  । जात्या – स्वरूपेणेव – उदात्तानुदात्तसंगतिं विना, जातो जात्यः। यत्तूक्तं स्वरितस्योदात्तानुदात्तसंगतिरिष्यते तत्तूदात्तपरस्यैवानुदात्तस्य सफलम् । तस्योदात्तपरस्य स्वरितपरस्य च कम्पः – कन्या3 वारवायती , क्वा3भीशवः कथं शेक कथा यय ।  
(पदे प्रचयस्वरस्य उच्चारणप्रकारः)
उभाभ्यां तु परं विद्यात्ताभ्यामुदात्तमक्षरम् ।। 9 ।।
उ.भा. – तु शब्दो विशेषणार्थः । (ताभ्याम् ) उभाभ्यां तु -  जात्योदात्तपूर्वाभ्यां तु, परं विद्यात् – ताभ्यां परं जानीयात् । उदात्तमक्षरम् – उदात्तश्रुति, उदात्तवद्धि प्रचिरः श्रूयते । अनुदात्तमनेकमपि बहून्यप्यक्षराणि । अत्राप्येतदेव कथ्यते यथा सर्वस्मिन्नेव पद एगमश्ररमुदात्तं वा स्वरित वा भवति शेषमनुदात्तमिति । मादयस्व, अदब्धव्रतप्रमतिः । 
न चेत्पूर्वं तथागतात् ।। 10 ।।
उ.भा. – चेत शब्दो यद्यर्थे । यदि न भवति पूर्वम् तथागतात् अक्षरात् – स्वरितगतादुदात्तगताद्वा – स्वरितत्वं प्राप्तादुदात्तत्वं वा प्राप्तात् । यति त्वेवभतादक्षरात्पूर्वं भवति अथ प्रकृत्यैवावतिष्ठते । मादयस्व स्वर्णरे । अदब्घव्रतप्रमतिर्वसिष्ठः ।। 
(उदात्तादिस्वराणां संधिः) 
उदात्तवत्येकीभाव उदात्तं संध्यमक्षरम् ।। 11 ।।
 उ.भा. – इदानीं पदान्तपदाद्योः संधावुदात्तस्वरितप्रचितानां बलाबलमाह । यस्मिन्नेकीभावे पूर्वमुत्तरं वोदात्तं भवति इतरस्तु चतुर्णां स्वराणामन्यतमः स उदात्तवोनेकीभावः । तस्मिन् उदात्तवत्येकीभावे उदात्तं संध्यमक्षरं जानीयात् । द्वयोरुदात्तयोः – तानिं नरा जुजुषाणोप यातम् । इद्रोहि मत्स्यन्धसः – अत्र मध्यगत आकार उदात्तोधस्तनं स्वरितमुपरितनं चानुदात्तमुदात्तीकरोति । शतं यथेमं शरदो नयातीन्द्रः – प्रचित उदात्तेन लुप्तः । 
अनुदात्तोदये पुनः स्वरितं स्वरितोपधे ।। 12 ।।
उ.भा. – उदात्तस्तावत्सवन्स्विरान् लुम्पति । अथ स्वरितोनुदात्तं लुम्पत्येतद्दर्शयति । अनुदात्तोदये पुरयं विशेषः । स्वरितोपधोनुदात्तः स्वरितमापद्यते । क्षीसं सर्पिर्मषूदकम् । 
इकारयोश्च प्रश्लेषे क्षैप्राभिनिहितेषु च ।
 उदात्तपूर्वरूपेषु शकल्यस्यैवमाचरेत् ।। 13 ।।
उ.भा. – ह्रस्वयोः इकारयोः प्रश्लेषे, (क्षैप्राभिनिहितेषु च) क्षैप्रसंधिषु चाभिनिहितसंधिषु चाविशेषेण, उदात्तपूर्वरूपेषु अनुदात्तोत्तररूपेषु, (शाकल्यस्य) शाकल्यस्याचार्यस्य मतेन, एवमाचरेत् । एवम् इति स्वरितनिर्देशः । स्रुचीव घृतम् । योजा न्विन्द्र ते हरी । तेवर्धन्त स्वतवसः । इकारयोः इति किम् ? उतेमाहुर्नेषो अस्तीत्येनम् । स तु वस्त्राण्यषपेशनानि । हिरण्यश्रृङ्गोयो अस्य पादाः ।
माण्डूकेयस्य सर्वेषु प्रश्लिष्टेषु तथा स्मरेत् ।। 14 ।।
उ.भा – माण्डूकेयस्य आचार्यस्य मतेन सर्वेषु प्रश्लिष्टेषु उदात्तपूर्वरूपेषु तथा स्मरेत् , न तु कुर्यात् । एन्द्र याहि हरिभिः । वि हीमिद्धो अख्यदा रोदसी ।
इत्येकीभाविनां धर्माः ।। 15 ।।
उ.भा. – इति – एवंप्रकाराः, एकीभाविनाम् अक्षराणां धर्माः प्रत्येतव्याः – उदात्तवत्येकीभावे इत्यत आरभ्य । समाप्त्यर्थो वा इतिशब्दः । 
परैः प्रथमभाविनः ।। 16 ।।
उ.भा. – परैस्तूदात्तैर्य एकीभावास्ते प्रथमभाविनः स्युः । द्वयोरप्याचार्ययोर्मतेनोदात्तभाविनः स्युः । उदात्तवत्येकीभावे इत्येतद्धि प्रथममुक्तम् । आच्या जानु  दक्षिणतः । प्रास्य पारं नवतिं नाव्यानाम् । 
(विवृत्तिव्यञ्जनव्यवधानेपि स्वरितनिष्पत्तिः)
उदात्तपूर्वं नियतं विवृत्त्या व्यञ्जनेन वा । 
स्वर्यतेन्तर्हितं न चेदुदात्तस्वरितोदयम् ।। 17 ।। 
उ.भा. – उदात्तः पूर्वो यस्मादित्युदात्तपूर्वम् । उदात्तपूर्वम् , नियतम् – अनुदात्तम्, विवृत्त्या व्यञ्जनेन वान्तर्हितम् अक्षसं स्वर्यते । य इन्द्र सोमपातमः । अग्निमीळे पुरोहितम् । न चेदुदात्तस्वरिदोदयम् इति किम् ? ज्या इयं समने पारयन्ती, इन्द्र सोमे सोमपते पिबेमम् , क्व1 वोश्वाः क्वा3 भीशवः । 
(संधिजस्वरितानां संज्ञासूत्रम्)
वैवृत्ततैरोव्यञ्जनौ क्षैप्राभिनिहितौ च तान् । 
प्रश्लिष्टं च यथासंधि स्वरानाचक्षते पृथक् ।। 18 ।।
उ.भा. – विवृतौ भवो वैवृतः । स्वरान्तसं तु विवृत्तिः इत्युक्तम् । तिरोन्तधनिं व्यञ्जनं यस्येति तैरोव्यञ्जनः । क्षैप्राभिनिहितौ च प्रश्लिष्टं च । तान् – एतान् यथासंधि – यस्मिन्संधि । तद्यथा क्षिप्रसंधौ भवः क्षैप्र इत्यादि । स्वारान् , (आचक्षते) कथयन्ति, व्याळिप्रभृतयः । पृथक् – नाना । एते चाधस्तात्सोदाहरणाः प्रतिपादिताः । संज्ञार्थं पुनर्वचनम् । 
(संहितायां प्रचयः स्वरः, तस्य उच्चारणप्रकारश्च)
स्वरितादनुदात्तानां परेषां प्रचयः स्वरः ।
 उदात्तश्रुतितां यान्त्येकं द्वे वा बहूनि वा ।। 19 ।।           
उ.भा. – स्वरितात्परेषामनुदात्तानां प्रचयः स्वरो भवति । संहितायां प्रचयः स्वरोधस्तान्न प्रतिपादित इत्यत आह । उदात्तश्रुतितां यान्ति । उदात्तश्रुतीनि भवन्ति । 
एकम् अक्षरं द्वे वा अक्षरे बहूनि वा अक्षराणि । अग्निमीळे पुरोहितम् । नासत्याभ्यां बर्हिरिव  । इमं मे गङ्गे यमुनवे सरस्वति । वाजेवाजेवत वाजिनो नः । 
केचित्त्वेकमनेकं वा नियच्छन्त्यन्ततोक्षरम् । 
आ वा शेषात् ।। 20 ।।
उ.भा. – तुशब्दो विशेषणार्थः । केचित्तु आचार्या एकमक्षरममनेकं वा  अक्षरं द्वे  वाक्षरे, नियच्छन्ति – नीचीकुर्वन्ति , अन्तत आरभ्य, निर्निमित्तमेव – उदात्तं स्वरितं एकेनापि प्रचितस्वरूपं दर्शितं भवत्येवेत्यर्थः । 
नियुक्तं तूदात्तस्वरितोदयम् ।। 21 ।।
उ.भा. – तुशब्दोवधारणार्थः । सर्व एवाचार्याः, नियुक्तं – निश्चितमविप्रतिपत्त्याः, अनुदात्तं कुर्वन्ति, (उदात्तस्वरितोदयम्) उदात्तोदयं स्वरितोदयम् – उदात्तपरं स्वरितपरं च । वाजेवाजेवत वाजिनो नो धनेषु । तमेव ऋषिं तमु ब्रह्माणमाहुर्यज्ञन्यम् । 
नियमं कारणादेके प्रचयस्वरधर्मवत् । 
प्रचयस्वर आचारः शाकल्यान्यतरेययोः ।। 22 ।।
उ.भा. – नियमम् – नियमनम् – अनुदात्तभावम् , कारणादेके मन्यन्त आचार्याः । किं तत्कारणमिति चेत् , (प्रचयस्वरधर्मवत्) प्रचयस्वरधर्मयुक्तमध्ययनं यथा स्यादिति । यदि ह्युदात्तस्वरितोदयं प्रचिचं नानुदात्तं भवेदथ प्रचितोदात्तयोः को विशेषः स्यादिति ? प्रचितो हि स्वरितोदात्तपरोनुदात्तो भवति न तूदात्तः । एवं च कृत्वा, (प्रचयस्वरे) प्रचितस्वरे, आचारः अयम् , (शाकल्यान्यतरेययोः) शाकल्यस्यान्यतरेयस्य च मत एतत्कारणको द्रष्टव्यः । उक्तान्येवोदाहरणानि । 
(परिग्रहे स्वरनिरूपणम्)
परिग्रहे त्वनार्षान्तत्तेन वैकाक्षरीकृतात् । 
परेषां न्यासमाचारं व्याळ्रिस्तौ चेत्स्वरौ परौ ।। 23 ।।  
उ.भा. – तुशब्दो विशेषणार्थः । एतावानेव विसंवादोधस्तनेन स्वरलक्षणेन सह । परग्रहः – वेष्टकः । एतावान्वेष्टके विशेषः । अनार्षान्तात् । अनार्षो य इतिकरण उच्यते स च द्व्यक्षर आद्युदात्तः पदाभ्यासस्य मध्ये वर्तमानः पूर्वपदान्तमादिना स्पृशति द्वितायपदादिमन्तेन स्पृशति । तस्यायं विकारः पदसंधिरुक्तः । स चोत्तरपदादिर् व्यञ्जनादिः स्वरादिर्वा भवति  । यदि व्यञ्जनादिस्तदा  प्रचये प्राप्तेयमपवादः । (अनार्षान्तात्परेषाम् ) अनार्षादितिकरणात्परेषामक्षराणाम् , न्यासम् – अनुदात्तत्वम् , आचारम् मन्यते व्याळिः आचार्यः । यदा तु स्वरादिर्भवति तदा तेन स्वरादिना एकाक्षरीकृतात्परेषां न्यासम् इति तुल्यम् । तौ, (चेत्) यदि, स्वरौ परौ भवत उदात्तस्वरोतौ । 
सत्यानृते अवपश्यन् । सत्यानृते । सुप्राव्य1इति सुप्रअव्यः । तेन वैकाक्षरीकृतात् – अललाभवन्तीरित्यललाभवन्तीः । तौ चेत्स्वरो परौ इति किम् ? शतक्रतो इति  शतक्रतो । अविहर्यतक्रतो इत्यविहर्यतक्रतो ।  
(अवग्रहे स्वरविचारः)
यथा संधीयमानानामनेकीभवतां स्वरः । 
उपदिष्टस्तथा विद्यादक्षराणामवग्रहे ।।24 ।।
  उ.भा. – इदानीमवग्रहस्वरूपं निरूपयति । यथा – येन प्रकारेण, संधीयमानानाम् – एकीक्रियमाणानाम् , अनेकीभवताम् – प्रश्लेषमप्राप्नुताम् – विवृत्तिव्यञ्जनतिरस्कृतानाम् , स्वर उपदिष्टः – उदात्तपूर्वं नियतं विवृत्त्या व्यञ्जनेन वा । स्वर्यतेन्तर्हितम् , स्वरितादनुदात्तानाम् – इत्यादिना च , तथाक्षराणाभवग्रहे अपि , (विद्यात्) जानीयात् । ननु च यो विवृत्तौ स्वर उक्तः स इह भवत्येव । कस्मादयं यत्नः कृतः ? मात्राकालव्यवदानत्वान्न प्राप्नोति । उषःउषः , नावाइव , गणपतिम् , गोपते , परहितम् । 
पद्यादीँ स्तु द्व्युदात्तानामसंहितवदुत्तरान् ।। 25 ।।
उ.भा.  पद्यम् – पदार्धम् । द्व्युदात्तानां पदानां पद्यादीनुत्तराससंहितवत् जानीयात्स्वरविधौ । ऋतस्य पन्थामन्वेतवा उ , नैषा गव्यूतिरपभर्तवा उ । द्व्युदात्तानाम् इति किम् ? अश्वपते गोपत उर्वरापते । 
जात्यद्वा तथा वान्तौ तनू शचीति पूर्वयोः ।। 26 ।।
उ.भा. – जात्येन तुल्यं जात्यवत् । यथा जात्यस्यान्तो निहन्यत उदात्ते परभूते , एवम्, (तनू शचीति पूर्वयोः) तनूशचीपदयोः पूर्वपद्ययोः सतोः , अन्तो निहन्यते । तथा वान्तौ कुर्याद्यथाधस्तात्प्रतिपादितम् । तनूपादुच्यते  गर्भ आसुरः । इन्द्र कुत्सो वृत्रहण  शचीपतिम् । असंहितवद्वा कुर्यात् – तनूनपातुच्यते , इन्द्र कुत्सो वृत्रहण शचीपतिम् । संहितवद्वा कुर्यात् – तनूनपादुच्यते , वृत्रहणं शचीपतिम् । 
पृथग्वाशब्दकरणं तुल्ययोगनिवृत्त्यर्थम् । तेनैतत्सिद्धं जात्यवदेवाध्ययनं यथा स्यादितरयोर्मा भूदिति । द्व्युदात्तानामित्येव – तनूनपात्पथ ऋतस्य । शचीपते शचीनाम् । ननु पदानां लक्षणं न कर्तव्यम् , सिद्धेषु हि पदेषु संहिताप्रवृत्तिः । सत्यमेव । यथा पुष्पाहारस्य फलाहरण दार्वाहारस्य मध्वाहरणम् , एवमेतत् । 
(उत्तरयोस्त्रिमात्रयोरन्त्यमात्रोच्चारणविषये मतद्वयम्)
त्रिमात्रयोरुत्तरयोरन्त्यापि प्रचयस्वरे । 
मात्रा न्यस्ततरैकेषाम् ।। 27 ।।
उ.भा. – त्रीणि त्रिमात्राण्युक्तानि । तत्र त्रिमात्रयोरुत्तरयोरन्त्यापि मात्रा प्रचयस्वरे वर्तमाना एकेषाम् आचार्याणां मतेन, न्यस्ततरा – नीचतराः, स्यात् । उपरि स्विदासी3त्, न त्वा भीरिव विन्दतीँ3 । 
उभे व्याळ्रिः समस्वरे ।। 28 ।। 
उ.भा. – व्याळिः त्वाचार्य उभे अन्तये मात्रे उभयोस्त्रिमात्रयोरितराभ्यां समस्वरे मन्यते । प्रचितस्वरे इत्यर्थः । उपरि स्विदासी3त् , न त्वा भीरिव विन्दतीँ 3 ।    
(स्वरोच्चारणे केचिद्दोषाः)
असंदिग्धान्स्वरान्ब्रूयात्  ।। 29 ।।
उ.भा. – संदेहो नामास्पष्टता । उदात्तानुदात्तस्वरितप्रचितान् स्वरान् , (असंदिग्धान् ) असंदेहजनकान् , ब्रूयात् ।
अविकृष्टान् ।। 30 ।।
उ.भा. – विकर्षो नामासुश्लिष्टता स्वराणां स्वरैः सह । स्वरसंधीनुपश्लिष्टात्  कुर्यादित्यर्थः । 
अकम्पितान् ।। 31 ।।
 उ.भा. – कम्पनं नाम स्वराश्रितपाठदोषः, प्रायेण दाक्षिणात्यानां भवति । तमुपलक्ष्य स वर्ज्यः । 
स्वरितं नातिनिर्हण्यात् ।। 32 ।।
उ.भा. – नातिप्रेरयेत्स्वरितमाक्षेपेण । 
पूर्वौ नातिविवर्तयेत् ।। 33 ।।
उ.भा. – पूर्वौ – उदात्तानुदात्तो, उक्तौ । नातिविवर्तयेत् – आयामविश्रम्भान्यां नातिदूरं नयेत् । 
(स्वरितविशेषेषु कम्पविधानम् )
जात्योभिनिहितश्चैव क्षैप्रः प्रश्लिष्ट एव च ।
एते स्वाराः प्रकम्पन्ते यत्रोच्चस्वरितोदयाः ।। 34 ।। 
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ प्रातिशाख्यसूत्रभाष्ये तृतीयं स्वरपटलम् ।। 
4 . संधि- पटलम् 
अवशंगम आस्थापितः संधिः 			नकारविकारः
वशंगम आस्थापितः संधिः 			आन्पदाः पदवृत्तयो नाम संधयः
परिपन्नः(वशंगमः) संधिः 			(नकारस्य लोपः)
अन्तःपातसंज्ञाः संधयः				विवृत्तयभिप्रायाः संधयः
ऊष्म (विसर्जनीय) संधेरधिकारसूत्रम्		स्पर्शरेफसंधयः (नकारस्य रेफः)
कानिचिन्निपातनानि				विसर्जनीयवत्त्वम्)
विसर्जनीयसंधयः 				नकारस्य लोपरेफोष्मभावे
नियतप्रश्रितसंज्ञौ विसर्जनीयसंधी 		पूर्वस्वरस्यानुनासिकत्वम्
रेफसंधयः (विसर्जनीयस्य रेफः)			प्रसङ्गादन्यत्रापि अनुनासिकस्वरनिर्देशः 
अकामनियतसंज्ञौ विसर्जनीयसंधी 		ईमित्यस्यान्तलोपः
व्यापन्नविक्रान्तसंज्ञौ विसर्जनीयसंधिः		शौद्धाक्षराः संधयः (शकारषकार-
अन्वक्षरवक्त्रसंज्ञो विसर्जनीयसंधिः		सकाररेफागमाः)
विसर्जनीयस्वाव्यापत्तिः				पदान्ते आकारस्य अकारः 
विसर्जनीयसंधिविषये निपातनानि 		पदान्ते आकारस्य अकारः
उपाचरितसंज्ञो विसर्जनीयसंधिः			विसर्जनीयसंधिविषये निपातनानि
						अन्यानि निपातनानि (पदमध्ये-
						पदादौ वा धकारस्य दकारो धकारस्य गकारश्च)	
		उ.भा. – चत्वारः संधयः। तद्यथा पूर्वे स्वराः व्यञ्जनान्युत्तराण्यनुलोमा अन्वक्षरसंधयः । पूर्वाणि व्यञ्जनान्युत्तरे  स्वराः प्रतिलोमा अन्वक्षरसंधयः। स्वरसंधिस्तु प्रश्लेषाद्यनकप्रकार उक्तः। इदानीं परिशिष्टो व्यञ्जनसंधिरुच्यते – 
(अवशंगम आस्थापितः संधिः)
स्पर्शाः पूर्वे व्यञ्जनान्युत्तरा –
ण्यास्थापितानामवशंगमं तत्।। 1।।
उ.भा.  – स्पर्शाः पूर्वे, सर्वाण्येव  व्यञ्जनान्युत्तराणि, आस्थापितानां संधीनां मध्ये अवशंगमं नाम तत् संधानं वेदितव्यम्। यत्र द्वयोर्व्यञ्जनयोरविकारः सोवशंगमः संधिः। आरैक्पन्थां यातवे, वषट् ते विष्णवास आ कृणोमि, सूर्यां यत्पत्ये शंसन्तीम्, विश्वे देवा अनु तद्वामजानन्पुत्रः , इमम्मे वरुण श्रुधी हवम्।
आस्थापिता व्यञ्जनसंधय उक्ताः। ते च द्विविधाः। तत्रावशंगमा उक्ताः। वशंगमार्य आरम्भः – 
विश्वे देवा अनु तद्वामजानन्पुत्रः, इमम्मे वरुण श्रुधी हवम्।
(वशंगम आस्थापितः संधिः)
घोषवत्पराः प्रथमास्तृतीयान्स्वान् ।। 2।।
उ.भा. (घोषवत्पराः -) घोषवद्व्यञ्जनपराः, प्रथमाः स्पर्शाः, (स्वान् -) स्ववर्गीयान्  , तृतीयान् स्पर्शानापद्यन्ते। यद्वाग्वदन्त्यविचेतनानि, आ चतुर्भिरा षड्भिर्हूयमानः, यद्वा दिवि पार्ये सुष्विमिन्द्र। स्वान् इत्युत्तरसूत्रार्थं कृतम्। इह तु  यथान्तरपरिभाषापि सिध्यति।।
उत्तमानुत्तमेषूदयेषु ।।3।।
उ.भा. – प्रथमाः स्पर्शाः स्वान् उत्तमान् आपद्यन्त उत्तमेषूदयेषु सत्सु। अर्वाङ्क सरा ईष्येनावसा गतम्, बण्महाँ असि  सूर्य, तन्नो मित्रो वरुणः। स्वान् इत्युच्यते  परवर्गीयेष्वपि पञ्चमेषूदयेषु सत्सु पदान्तीयपञ्चमो यथा स्यान्न तु परकीयपञ्चमः। स्पष्टार्थ वा।।
सर्वैः प्रथमैरुपधीयमानः
शकारः शाकल्यपितुश्छकारम्।।4।।
उ.भा.  – सर्वैः प्रथमैः स्पर्शैः उपधीयमानः  शकारः शाक्लयपितुः मतेन छकारम् आपद्यते। श्रृङ्गेव नः  प्रथमाः गन्तमर्वाक्छफाविव , विपाट्छुतुद्री पयसा। सर्वग्रहणं क्रियते – ङकारेघोषोष्मपरेन्तरेन्तरैके ककारम् – इत्येवमाद्यन्तः पातप्राप्त्यर्थम् तवायं सोमस्त्वमेह्यर्वाङ्क्छश्वत्तमम्, घनेव वज्रिञ्च्छ्नथिहि।।
पदान्तैस्तैरेव तृतीयभूतै-
स्तेषां चतुर्थानुदयो हकारः ।।5।।
उ.भा. अ. – (पदान्तैस्तैरेव-) पदस्यान्तभूतैरेव प्रथमैः स्पर्शैः,  न तु – ङकारेघोषोष्मपरे इत्येवमादिभिरन्तःपातैः। (तृतीयभूतैः-) तृतीयत्वं प्राप्तैः, उपहितो हकारः तेषाम् एव प्रथमानां चतुर्थान्  आपद्यते, (उदयः -) उदयभूतः, शाकल्यपितुर्मतेन। आ तू न इन्द्र मद्र्यग्घुवानः, अवाङ् ढव्यानि सुरभीणि कृत्वी। पदान्तैस्तैरेव तृतीयभूतैः इत्यवाच्यम्। हकारस्य चतुर्थभावं कृत्वा पश्चात् – घोषयत्पराः प्रथमास्तृतीयान् – इत्यनेन तृतीयभावं करिष्?मः। तथा तावद्रूपं भवति, लघु च सूत्रं स्यात्। नैतदस्ति। परस्य पदादेरदृष्टत्वात्तृतीयभावो दुर्लभः स्यात्। तस्मात्साधूक्तं पदान्तैस्तैरेव तृतीयभूतैः इति।।
विस्थाने स्पर्श उदये मकारः
सर्वेषामेवोदयस्योत्तमं स्वम्।। 6।।
उ.भा. विस्थाने – अन्यस्थाने, स्पर्शे, उदये – परभूते , मकार- सर्वेषामेव आचार्याणां मतेन, (उदकस्य -) उदयभूतस्य,  उत्तमम् – पञ्चमम्, स्वम् आपद्यते। यङकुमार नवं रकम्। अहञ्च  त्वञ्च वृत्रहम्। तन्मे माता परि घोषा जनित्रौ। विस्थानग्रहणं च  वंशगमसंधिज्ञापनार्थम्। पवर्गे तु वशंगमो न भवति।
अन्तस्थासु रेफवर्जं परासु
तां तां पदादिष्वनुनासिकां तु।।7।।
उ.भा. – स एव मकारः अन्तःस्थासु , (पदादिषु) पदादिभूतासु , (रेफवर्जम् ) रेफवर्जितासु , परासु सतीषु तां ताम् अन्तःस्तामापद्यते , यदि नाम अनुनासिकाम् । यय्यँय्युँजं कृणुते । भद्रैषाल्लँक्ष्मीः । तव्येँव इन्द्रं न सुक्रतुम् । पदादिग्रहणं क्रियते पदमध्ये वशंगमसंधिनिवृत्त्यर्थम् । अम्यक्सा त इन्द्र ॠष्टिः – नात्र मकारस्यान्तःस्थाभावः ।
तथा नकार उदये लकारे ।। 8 ।।
उ.भा. – (तथा ) तेनैव प्रकारेण , नकारः लकारे , (उदये ) परभूते , लकारमेवानुनासिकमापद्यते । श्वध्नीव यो जिगीवाल्लँक्षमादत् । 
ञकारं शकारचकारवर्गयोः ।। 9 ।।
उ.भा. – स एव नकारः ञकारम् आपद्यते । (शकारचकारवर्गयोः ) शकारे चवर्गे च प्रत्यते । घनेव वज्रिञ्छ्नथिहि । मघवञ्छग्धि त्व तन्नः । आस्माञ्जगम्यादहिशुष्म सत्वा । 
तकारो जकारलकारयोस्तौ ।। 10 ।।
उ.भा. – तकारो जकारलकारयोः परभूतयोः तौ एवापद्यते  जकारे जकारं लकारे लकारम् । ॠष्वा ते पादा प्र यज्जिगासि । अङ्गादङ्गाल्लोम्नोलोम्नः । 
तालव्येघोष उदये चकारम् ।। 11 ।।
उ.भा. – चकारच्छकारशकारा अघोषस्तालव्यश्च । (तालव्येघोष उदये ) एतेषु , तकारः चकारम् आपद्यते । तच्चक्षुर्देवहितं शुक्रमुच्चरत् , वरूथमस्ति यच्छर्दिः , तच्छमयोरा वृणीमहे । तालव्ये इति किम् ? तत्त आ वर्तयामसि । अघोषे इति किम् ? यद्यद्यामि तदा भर । तालव्येघोषे इति किम् ? यद्वो देवाश्चकृम । 
छकारं तयोरुदयः शकारः ।। 12 ।।
उ.भा. – तयोः – नकारतकारस्थाननिर्दिष्टयोर्ञकारचकारयोः , (उदयः ) उदयभूतः , शकारः छकारम् आपद्यते । घनेव वज्रिञ्छ्नथिहि । तच्छयोरा वृणीमहे । ननु – सर्वैः प्रथमारुपधीयमानः इत्यनेन सिद्धं चकारादुत्तरस्य शकारस्य छत्वम् । सत्वम् । सिद्धं यदि नाम शाकल्यपितुर्मतेन । तकारस्य च विपरिणामे न । एतत्तु सर्वेषामाचार्याणां मतेन तकारस्य च चकारव्यापत्या । तस्मादुभयमपि वक्तव्यम् । 
न शाकल्यस्य ।। 13 ।।
उ.भा. – न तु शाकल्यस्य आचार्यस्य मतेन शकारश्छकारमापद्यते । घनेव वज्रिञ्श्नथिहि । तच्शंयोरा वृणीमहे । 
ता वशंगमानि ।। 14 ।।
उ.भा. – ता – निशब्दनोपो द्रष्टव्यः ।   छन्दोवत्सूत्राणि भवन्ति । (ता - ) तानि , संधानानि वशंगमानि वेदितव्यानि – घाषवत्पराः प्रथमास्तृतीयान् । इत्येवमादीन्यास्थापितानां संधानानं मध्ये । नह्यत्रापरिणतानि संयोगं गच्छन्ति , अतो वशंगमानीत्युच्यन्ते । 
(परिपन्नः (वशंगमः ) संधिः )
रेफोष्मणोरुदययोर्मकारो
नुस्वारं तत्परिपन्नमाहुः ।। 15 ।।
उ.भा. – (रेफोष्मणोरुदययोः ) रेफे चोष्मणि चोदयभूते , मकारोनुस्वारम् आपद्यते । तत् संधानं परिपन्नमाहुः आचार्याः । वशंगमस्यैव द्वितीया संज्ञा कार्यार्था कृता – सेति चास्य परिपन्नोपधा चेत् , परिपन्नं प्राकृतमूष्मसंधिम् इत्यादिना । वंशगमानि इत्यस्याप्यत्र योगो युक्तरूपः , छन्दोभङ्गभयादधस्तादुक्तः । होतारं रत्नधातमम् , त्वां ह त्यदिन्द्रर्णसातौ , इन्द्रो हन्ति वृषभं शण्डिकानाम् , वसुम सूनुं सहसः । 
एवमेव वशंगमव्यञ्जनसंध्यनन्तरमागमानाह – 
(अन्तःपातसंज्ञा संधयः) 
ङकारेघोषोष्मपरेन्तरैके ककारम् ।। 16 ।।
उ.भा. -  ङकारेघोषोष्मपरे सति अन्तरा ङकारस्याघोषोष्मणश्च एके आचार्याः ककारम् आगममाहुः । तवायं सोमस्त्वमेह्यर्वाङ्क् छस्वत्तमम् , प्रत्यङ्क् स विश्वा भुवना । अघोषग्रहणं किम् ? दध्यङ ह यन्मध्वाथर्वणो वाम् । ऊष्मग्रहणं किम् ? प्रत्यङ चित्रा बिभ्रदस्य । 
टकारनकारयोस्तु । आहुः 
सकारोदययोस्तकारम् ।। 17 ।। 
उ.भा. – टकारनकारयोः , (तु ) पुनः , सकरोदययोः अन्तरा (तकारम् ) तकारागमम् , आहुः एक आचार्याः  । अक्षेत्रवित्क्षेत्रविदं ह्यप्राट्त्स प्रैति , त्वं तान्त्सं च प्रति चासि मन्मना ।। 
ञकारे शकारपरे चकारम् ।। 18 ।।
उ.भा. – नकारस्थानगतञकारग्रहणम् । ञकारे शकारपरे सत्यन्तरा चकारम् आगममाहुरेक आचार्याः । घनेव वज्रिञ्च्छ्नथिहि ।। 
तेन्तः पाताः ।। 19 ।।
उ.भा. – अन्तः – मध्ये पदयोः , पतन्तीति अन्तःपातः । (ते) एते , (अन्तःपाताः ) अन्तःपातसंज्ञाः संधयः , वेदितव्याः – ङकारेघोषोष्मपरेन्तरैके इत्यादयः । 
( ऊष्म (विसर्जनीय ) संधेरधिकारसूत्रम् )
अकृतसंहितानामूष्मान्तानां पटले-
स्मिन्विधानम् ।। 20 ।।
उ.भा. – येषाम्  , ऊष्मान्तानाम्  , (अकृतसंहितानाम् ) अधस्तात्संधिर्नविहितस्तेषाम् , (अस्मिन् पटले ) , ( विधानम् ) संधानमधिकृतं वेदितव्यम् ।  ओकारं ह्रस्वपूर्वः – तत्रारेफी घोषवत्परः प्रत्येतव्यो न तु स्वरपरः । तद्यथा  - एष देवो रथर्यति , न तु – एष देवो अमर्त्यः इति ।
( कानिचिन्निपातनानि ) 
चित्कम्भनेनोष्मलोपः ।। 21 ।।
उ.भा . – चित्कम्भनेन इत्यत्र , ( ऊष्मलोपः ) सकारलोपः । निपात्यते । चास्कम्भ चिक्तम्भनेन स्कभीयान् । चिद्ग्रहणादिह न भवति – उप द्यां स्कम्भम् स्कम्भनेन । 
ककुद्मान् ।। 22 ।।     
उ.भा. – ककुद्मान् इति दकारो निपात्यते – स्वानुत्तमानुत्तमेषूदयेषु इति नकारे प्राप्ते। मुमोद गर्भो वृषभः ककुद्मान्।।
सम्राट्शब्दः परिपन्नापवादः।। 23।।
उ.भा. – सम्राट् इत्ययं शब्दः , (परिपन्नापवादः-) परिपन्नस्य वशंगमस्य संधेरपवादभूतः, ज्ञातव्यः। विराट् सम्राट् विभ्वीः प्रम्बीः। शब्दग्रहणं संपूर्वस्य राजतेरेकपदीभूतस्य सर्वप्रत्ययान्तस्य सर्वविभक्तिकस्य सर्वलिङ्गयुक्तस्य च ग्राहकं भवति – सम्राजन्तमध्वराणाम्, सम्राजावस्य भुवनस्य , सम्राजोरव आ वृणे , सम्राज्ञी श्वशुरे भव। एकपदार्थं च शब्दग्रहणम्, इह मा भूत् – सं राजभी रत्नधेयाय देवाः।।
(नियतप्रश्रितसंज्ञौ विसर्जनीयसंधी)
विसर्जनीय आकारमरेफी घोषवत्परः।। 24।।
उ.भा. – सहोपधो विसर्जनीय आकारम् आपद्यते, अरेफी – रेफरहितः, (घोषवत्परः-) घोषवद्व्यञ्जनपरः। पुनाना यन्त्यनिविशिमानाः। रिफितस्य संधि वक्ष्यति। घोषवत्परः इति किम्? तां विश्वरूपाः पशवो वदन्ति।।
ओकारं ह्रस्वपूर्वः ।। 25।।
उ.भा. – सहोपधो विसर्जनीयो ह्रस्वपूर्व ओकारम् आपद्यते घोषवत्परः स देवो देवेभिरा गमत्। अरिफित इत्येव – प्रातर्जितं भगमुग्रम्। घोषवत्पर इत्येव यः पञ्च चर्षणीरभि।।
तौ संधी नियतप्रश्रितौ।। 26।।
उ.भा. – तौ एतौ संधी, (नियतप्रश्रितौ) नियतप्रश्रितसंज्ञौ वेदितव्यौ। पूर्वो नियतः – विसर्जनीय आकारम् इति द्वितीयः प्रश्रितः – ओकारं ह्रस्वपूर्वः इति।।
(रेफसंधयः – विसर्जनीयस्य रेफः)
सर्वोपधस्तु स्वरघोषवत्परो
रेफं रेफी ते पुना रेफसंधयः।। 27।।
उ.भा. – सर्वोपधः – दीर्घोपधो ह्रस्वोपधश्च, (स्वरघोषवत्परः -) स्वरपरो घोषवत्परश्च, रेफी विसर्जनीयो रेफम् आपद्यते। ते पुना रेफसंधय उच्यन्ते। स्वरपरः – प्रातरग्निं प्रातिरिन्द्रं हवामहे, वारिन्मण्डूक इच्छति, अग्निरस्मि जन्मना जातवेदाः, शं नो देवीरभिष्टये। घोषवत्परः – प्रातर्मित्रावरुणा, अग्निर्वीरं श्रुत्यम्, अश्वावतीर्गोमतीर्नः। स्वरघोषवत्परः इति किम्? अग्निस्तुविश्रवस्तमम्।
(अकामनियतसंज्ञौ विसर्जीयसंधी)
रेफोदयो लुप्यते।। 28।।
उ.भा. – रिफितः विसर्जनीयो रेफोदयः सन् लुप्यते। युवो रजांसि सुयमासो अश्वा रथः।।
द्राधितोपधा ह्रस्वस्य।।29।।
उ.भा. – (ह्रस्वस्य -) ह्रस्वपूर्वस्य , रिफितस्य विसर्जनीयस्य रेफोदयस्य लुप्यते विसर्जनीयः, (द्राधितोपधा-) उपधा च दीर्घमापद्यते। प्राता रत्नं प्रातरित्वा, अग्नी रक्षांसि सेधति।
अकामनियता उभाविमौ।। 30।।
उ.भा. -  (अकामनियतौ-) अकामः नियतश्च. उभाविमौ संधी प्रत्येतव्यौ। पूर्वोकामः, द्वितीयो नियतः।।
(व्यापन्नविक्रान्तसंज्ञौ विसर्जनीयसंधी)
अघोषे रेफ्यरेफी चोष्माणं स्पर्श उत्तरे।
तत्सस्थानमनूष्मपरे।। 31।।
उ.भा. -  अघोषे स्पर्श उत्तरे रेफ्यरेफी च विसर्जनीय ऊष्माणम् आपद्यते, (तत्सस्थानम्-) तस्याघोषस्य परत्रावस्थिततस्य समानस्थानम्, अनूष्मपरे स्पर्शे। ऋषि को विप्र ओहते, य ककुभो निधारयः। अग्निश्च सोम सक्रतू अधत्तम्, यद्वो देवाश्चकृम। अग्निस्तुविश्रवस्तमम्, देवास्तं सर्वे। वाय पूषा , स न पर्षदति द्विषः। अनूष्मपरे इति किम्? महः क्षोणस्याश्विना कण्वाय, शतक्रतुः त्सरद्गन्धर्वमस्तृतम्।
तमेवोष्माणमूष्मणि।।32।।
उ.भा. -  अघोष ऊष्मणि परत्रावस्थिते तमेवोष्माणम् आफद्यते विसर्जनीयः। यो वशिशवतमो रसः, देवीष्षळृवीरुरु नः कृणोत, ये नस्सपत्ना अप ते भवन्तु अघोषे इति किम्? अग्निर्होता नो अध्वरे।।
प्रथमोत्तमवर्गीये स्पर्शे वा।। 33।।
अ.भा. – प्रथमोत्तमवर्गीये अघोषे स्पर्शे , वा – विकल्पतः, तत्सस्थानमूष्माणमापद्यते विसर्जनीयो रेफरेफी च। य ककुभो निधारयः, यः ककुभो निधारयः। य पञ्च चर्षणीरभि।
ऊष्मणि चानते।।34।।
उ.भा. – अघोष ऊष्मणि चानते। दन्त्यमूर्धन्यापत्तिर्नतिर् इत्युपरिष्टाद्वक्ष्यति। विकल्पतो विसर्जनीयः स्यात्। यो वशिशवतमो रसः, यो वः शिवतरो रसः। देवीष्षळुर्वीः, देवीः षळुर्वीः। ये नस्सपत्ना अप, ये नः सपत्ना अप। नते इति किम्? निष्षिध्वरीस्ते।।
व्यापन्न ऊष्मसंधिः स विक्रान्तः प्राकृतोपधः।। 35।।
उ.भा. व्यापन्न ऊष्मसंधिः स वेदितव्यो नाम्ना यत्र विसर्जनीयो व्यापद्यते (विक्रान्तः-) विक्रान्तसंधिस्तु, प्राकृतोपधो वेदितव्यो यत्र विसर्जनीयः श्रूयते। उक्तान्वोदाहरणानि।।
(अन्वक्षरवक्त्रसंज्ञो विसर्जनीयसंधिः)
ऊष्मण्यघोषोदो लुप्यते परे नतेपि।। 36।।
उ.भा. – ऊष्मणि परे। कथंभूते? अघोषोदये। लुप्यते विसर्जनीयो नतेपि अनतेप्यूष्मणि। समुद्र स्थः कलशः सोमधानः, प्र व स्पळक्रन् सुविताय दावने , कः स्विद् वृक्षो निष्ठितः, नि ष्टनिहि दुरिता। अघोषोदये इति कस्मात्। देवी  षळुर्वीः, त्रिः स्म माह्नः। किमर्थमिदमुच्यते? त्रयः सकारा मा भुवन्निति। नैतदस्ति प्रयोजनम्। प्रतिषिध्यते द्विर्वचनम् – न तूष्मा स्वरोष्मपरः इति। एवं तर्हि परस्य द्विर्वचनार्थम् – ऊष्मणो वा इति।।
सोन्वक्षरसंधिर्वक्त्रः।।37।।
उ.भा. -  स संधिः, (अन्वक्षरवक्त्रः) अन्वक्षरवक्त्रसंज्ञः, वेदितव्यः। भिन्नक्रमः संधिशब्दो द्रष्टव्यः।।
(विसर्जनीयस्याव्यापत्तिः)
अव्पत्तिः कखपफेषु वृत्तिः।। 38।।
उ.भा. – कखपफेषु परत्रावस्थितेषु अव्यापत्तिः एव वृत्तिः। य कृन्तदिद्वियोन्यम्। अगस्त्यः खनमानः खनित्रैः। यः पञ्च चर्षणीरभि। याः फलिनीर्या अफलाः। वृत्तिग्रहणं यथाशाखं तथापाठवृत्त्युपलक्षणार्थम्। तथा हि – प्रथमोत्तमवर्गीये स्पर्शे वा, ऊष्मणि, अव्यापत्ति कखपफेषु वृत्तिः इत्येवमादयो विकल्पा व्यवतिष्ठन्ते। यत्र चैकः पाठोभिमतस्तत्र यत्नं करोति – संधिर्विक्रान्त एवैषः इति। तस्मादयमेवार्थः प्रतिपत्तव्यः।।
(विसर्जनीयस्य रेफः)
रेफं स्वर्धूःपूरघोषेष्वविग्रहे।। 39।।
उ.भा. – रेफम् आपद्यते विसर्जनीयः , स्वः , धूः , पूः , अघोषेषु प्रत्ययेषु , अचिग्रहे – अपृथक्पदे सति । स्वः – विप्रः कविः काव्येना स्वर्चनाः , स्वर्षामप्सां बृजनस्य गोपाम् । धूः – तिष्ठद्रथं न धूर्षदम् । पूः – मित्रायुवो न पूर्पतिम् अविग्रहे इति किम् ? स्वः सनिष्यवः पृथक् । पूश्च पृथ्वी बहुला न उर्वी । 
( विसर्जनीयसंधिविषये निपादनानि )
नाक्षा इन्दुः स्वधितीवाह एव 
भूम्याददेहोभिरुषर्वसूयवः । 
आवर्तमोहोरात्राण्यदो पितो 
प्रचेता राजन्वर्तनीरहेति च ।। 40 ।।

उ.भा. – इति च निसर्जनीयो यथाप्राप्तं न भवति , तो निपात्यते । परि ,य सुवानो अक्षा इन्दुः – अक्षारिन्दुरिति प्राप्ते रेफलोपः । प्र स्वधितीव रीयते – स्वधितिरिवेति प्राप्ते । मोत सूरो अह एवा चन – अहरेवेति प्राप्ते । दिवि षद् भूम्या ददे – भूमिरा दद इति प्राप्ते । ददे इति किम् ? भूमिरावपनं महत् । अहोभिरद्भिरक्तुभिः – अहर्भिरिति प्राप्ते । तां त्वामुषर्वसूवयः – उषो वसूयव इति प्राप्ते । गावो न व्रजं व्युषा आवर्तमः – आवस्तम इति प्राप्ते । अहोरात्राणि विदधत् – अहारात्राणीति प्राप्ते । यददो पितो अजगन् – अदः पितो इति प्राप्ते । क्षयन्नस्मभ्यमसुर प्रचेता राजन् – प्र चेतो राजन्निति प्राप्ते । अनुश्येनी सचते वर्तनीरह – वर्तनिरहेति प्राप्ते । 
( उपाचरितसंज्ञो विसर्जनीयसंधिः ) 
यथादिष्टं नामिपूर्वः षकारं 
सकारमन्यारिफितः ककारे । 
पकारे च प्रत्ययेन्तःपदं तु
 सर्वत्रैवोपाचरितः स संधिः  ।। 41 ।।
उ.भा . – यथादिष्टम् – यथोक्तम् , आपद्यते । वक्ष्यमाणे संधो नामिपूर्वो विसर्जनीयः षकारम् आपद्यते । सकारम् , अन्यः – अनामिपूर्वः , अरिफितः च । ककारे पकारे च प्रत्यये  । अन्तःपदं तु सर्वत्रैव। एतदधिकृतं वेदितव्यम्। (उपाचरितः -) उपाचितसंज्ञः, स संधिः वेदितव्यः। अथो यूयं स्व निष्कृतीः , यातं छर्दिष्पा उत नः परस्पा। नि काव्या वेधसः शश्वतस्कः, यस्पतिर्वार्याणाम्। यधादिष्टम् इति किम्? यः पञ्च चर्षणीरभिः। अरिफितः इति किम् ? भोजा जिग्युरन्तःपेयम्। उपाचितसंज्ञायाः प्रयोजनम् – प्लुतोपाचरिते नतिः।।
अन्तःपादं विग्रहेकारपूर्वः
पतिशब्दे द्व्यक्षरे पुंस्प्रवादे।।42।।
उ.भा. – अन्तःपादम् इत्यधिकारवचनम्। विग्रहे इत्यन्तःपृदं तु सर्वत्रैवेत्यस्य निवृत्यर्थम्। अकारपूर्वो विसर्जनीयः सकारमापद्यते पतिशब्दे प्रत्यये द्व्यक्षरे , पुंस्प्रवादे – सुंशब्दवाचिनि। उत्तिष्ठ ब्रह्मणस्पते , वाचस्पतिं विश्वकर्माणम्। अन्तःपादम् इति किम्? तं जानतीः प्रत्युवायन्नुषासः पतिः। अकारपूर्वः इति किम्? आधीषमाणायाः पतिः। द्व्यक्षरे इति किम् ? ॠतस्य नः तपयो मृळयन्तु। पुंस्प्रवादे इति किम्? अतः पत्नीर्दशस्यत। शब्दग्रहणं पुंस्प्रवादग्रहणं चोक्तोत्तरम्।।
करं कृतं कृधि करत्करित्यपि परेषु।। 43।।
उ.भा. – करम्, कृतम्, कृधि, करत् , कः , (इति-) एतेषु, अपि परेषु अकारपूर्वो विसर्जनीयः सकारमापद्यते। करम् – अहं न्यन्यं सहसा सहस्करम्। कृतम् – सोमं न चारुं मघवत्सु नस्कृतम्। कृधि – उरुकृदुरु णस्कृधि । करत् – कविन्नो वस्यसस्करत्। कः – नि काव्या वेधसः शश्वतस्कः।।
पादान्तगते परीति च।। 44।।
उ.भा. – (पादान्तगते-) पादान्तप्राप्ते, परि , इति – अस्मिन्, पदे परभूतेकारपूर्वो विसर्जनीयः सकारमापद्यते। तदुत्तानपदस्परि। पादान्तगते इति किम्? यदोषधीम्यः परि जायते विषम्? अकारपूर्वः इति किम्? दक्षाद्वदितिः परि।। 
असोन्तोरेफवतः पारशब्दे
परि कृतानि करतीति चैषु।
अपादान्तीयेष्वपि प्रत्ययेषु।। 45।।
उ.भा. – अरेफवतः  रेफरहितस्य, (असोन्तः-) असः इत्यस्य योन्तः , स सकारमापद्यते, पारशब्दे परभूते। परि, कृतानि, करति – इत्येषु परभूतेषु अपादान्तीयेष्वपि सकारमापद्यते। अतारिष्म तमसस्पारमस्य, इन्द्राविष्णू अपसस्पारे अस्य। अविह्वरन्तं मनसस्परि ध्यया। कृतानि – इन्द्रस्येव प्र तवसस्कृतानि। करति – सुपेशस्करति जोषिषद्धि। असोन्तः इति किम्? सुजातासः परि चरन्ति वीराः, सद्यो अस्याध्वनः पारमश्नुथ, यदोषधीभ्यः परि जायते विषम्। अरेफवतः इति किम्? रजसः पार ईङिखतम्। पादान्ताधिकारनिवृत्त्यर्थमपादान्तीयग्रहणम्।।
वास्तोरित्येतत्पतिशब्द जरो।। 46।।
उ.भा. वास्तोः इत्येतत्पतिशब्द उत्तरे यथाप्राप्तमुपाचरति। शब्दग्रहणं लिङ्गविभक्तिवचनग्रहणार्थम्। वास्तोष्पते ध्रुवा स्थूणा , वास्तोष्पतिं व्रतपां निरतक्षन्।।
आविर्हविर्ज्योतिरित्युत्तसश्चेत्ककारः।। 47।।
उ.भा. – आविः, हविः, ज्योतिः – एतेषां विसर्जनीयः षकारमाप्दयत उत्रः, (चेत्-) यदि, ककारः स्यात्। आविः – आविष्कर्त महित्वना। हविः –हविष्कृणुध्वमा गमत्। ज्योतिः – ज्योतिष्कर्ता यदुष्मसि।।
अथो पान्तपश्यन्तिशब्दौ।। 48।।
उ.भा. – अथो – अपि च,  पान्तपश्यन्तिशब्दौ  यद्युत्तरौ भवत एतेषामेव शब्दानाम् अथ विसर्जनीयः षकारमापद्यते। पान्तम् – हविष्पान्तमजरं स्वर्विदि। पश्यन्ति – ज्योतिष्पश्यन्ति वासरम्। शब्दग्रहणमुक्तार्थम्।।
इळाया गा नमसो देवयुर्द्रुहो
मातुरिळृस्तानि पदप्रवादे।। 49।।
उ.भा. – इळायाः, गाः, नमसः, देवयुः, द्रुहः, मातुः, इळः , तानि – एतानि , (पदप्रवादे-) पदशब्दप्रवादे, उपाचारितं लभन्ते। इळायाः – इळायास्पदे सुदनत्वे अह्नाम्। गाः – य ॠते चिद् गाष्पदेभ्यो वात्। नमसः – उपो एनं जुजुषुर्न मसस्पदे । देवयुः – प्र वोच्छा रिरिचे देवयुष्पदम्। द्रुहः – मा न स्तेनेभ्यो ये अभि ब्रुहस्पदे । मातुः – मातुष्पदे परमे अन्ति षद्गोः। इळः – इळस्पदे समिध्यसे।।
पूर्वः पुरः पूरिति पूर्वपद्यान्
पदानि चापोद्य नवैतदेवम्।। 50।।
उ.भा. – पूर्वः, पुरः, पूः – इति – एतान्, पूर्वपद्यान्, अपोद्य – परित्यज्य – वर्जयित्वा , पदानि नव च वक्ष्यमाणानि वर्जयित्वा , एतत् उपाचारप्रकरणं विहितम् एवम् प्रत्येतव्यम्। अपवादविधिरयं सामान्यविधेः प्रभवितुमर्हति। अन्तःपदं तु सर्वत्रैव अस्य विधेस्तावदयमपवादः। पूर्वः – पूर्वःपूर्वो यजमानो वनीयान्। पुरः – पुरःप्रस्रवणा वलिम्। पूः – मित्रायुवो न पूर्पतिं सुशिष्टौ।
ननु – रेफं स्वर्धूःपूरघोषेष्वविग्रहे इत्यनेनैव सिद्धत्वादतिरिक्तमेतदिति यश्चोदयेत्तं प्रतिब्रूमः। प्रतिकण्ठं तावन्न भवति येन सर्वापवादकं स्यात्। सर्वापवादकं हि तत्पठितम् – सर्वशास्त्रार्थं प्रतिकण्ठमुक्तम् इति। अपवादस्तु विसर्जनीयस्य भवति, रेफमापद्यते स्वर्धूःपूरघोषेष्विति । अयमप्युपाचरितावपवाद एव- अन्तःपदं तु सर्वत्रैव इत्यस्योत्सर्गस्य। अतो द्वयोरुत्सर्गयोर्द्वावपवादौ युक्तरूपाविति नातिरिक्तम्।।
इदानीं नव पदान्युच्यन्ते – 
अस्या यः सोमो बृहतोस्य पूर्व्य
उरु ज्योतिर्जात इमो वृधोन्यः।।51।।
उ.भा. – अस्या यः, सोमः, बृहतः, अस्य पूर्व्यः, उरु ज्योतिः, जातः, इमः, वृधः, अन्यः। अस्या यः – दीर्घायुरस्या यः पतिः। अस्याः इति किम् ? यस्पतिर्वार्याणाम्। सोमः – सोमः पती रयीणाम्। बृहतः – ॠष्ववीरस्य बृहतः पतिर्भूः। अस्य पूर्व्यः – उतो नो अस्य पूर्व्यः पतिर्दन्। अस्य इति किम् ? अहं भुवं वसुनः पूर्व्यस्पतिः। उरु ज्योतिः – उरु ज्योतिः कृणुहि मत्सि देवान्।
उरु इति किम् ? ज्योतिर्षर्ता यदुश्मसि। जातः – भूतस्य जातः पतिरेक आसीत्। इमः – उप त्वेमः कृधि नो भागधेयम्। वृधः – इन्द्रासि सुन्वतो वृधः पतिर्दिवः । अन्यः – स्विष्टमद्यान्यः करदिषा।।
ब्रह्मणो द्वे त्रातर्ऋतो विदुर्वसः
पशुरेतानि कविशब्द उत्तरे।।52।।
उ.भा. – ब्रह्मणः, त्रातर्ऋतः इति द्वे पदे , विदुः, वसुः, पशुः – एतानि उपाचारं लभन्ते कविशब्दे, (उत्तरे -) परभूते। ब्रह्मणः – रक्षा णो ब्रह्मणस्कवे । द्वे त्रातर्ऋतः – अग्ने त्रातर्ऋतस्कविः। द्वे इति किम् ? पवमान ऋतः कविः। विदुः – प्र मर्षिष्ठा अभि विदुष्कविः सन्। वसुः – स इधानो वसुष्कविः। पशुः – पशुष्कविरशयच्चायमानः। शब्दग्रहणात्प्रातिपदिकमात्रं गृह्यते।।
पथिशब्दे जिन्वथश्चेतथो महः।। 53।।
उ.भा. – पथिशब्दे प्रत्यये जिन्वथः, चेतथः, महः – इत्येतानि पदान्युपचारं लभन्ते। शब्दग्रहणात्प्रातिपदिकमुक्तार्थम्। जिन्वथः – आ वर्तनिं मधुना जिन्वथस्पथः। चेतथः – विश्वाँ अनु स्वधया चेतथस्पथः। महः – वयर्यम्णो महस्पथा।।
पृथुशब्दे विश्वतो वीळितो रजः।। 54।।
उ.भा. – पृथुशब्दे परभूते विश्वतः, वीळितः , रजः – इत्येतेषां पदानां विसर्जनीयः सकारमापद्यते। विश्वतः – गिरिर्न विश्वतस्पृथुः पतिर्दिवः। वीळितः – रध्रचोदः श्नधनो वीळितस्पृथुः। रजः – वि द्यामेषि रजस्पृथु।।
कामपोषपूर्धिषब्देषु रायः।। 55।।
उ.भा. – काम, पोष, पूर्धि – इत्येतेषु (शब्देषु) परभूतेषु रायः इत्येतत्पदमुपाचरति। कामः – रम्यस्कामो वज्रहस्तं सुदक्षिणम्। पोषम् – रायस्पोषं यजमानेषु वारय। पूर्धि – रायस्पूर्धि स्वधावोस्ति हि ते।।
पादादिरन्तश्च दिवस्परीति च।। 56।।
उ.भा. – दिवस्परि इत्येतद् द्वैपदं निपात्यते, (पादादिरन्तश्च-) पादादौ पादान्ते च वर्तमानम्। दिवस्परि सुग्रथितं तदावः। अयं स यो दिवस्परि, पादादिरन्तश्च इति किम् ? वृष्टिं दिवः परि स्रव। नन्वकारपूर्वविसर्जनीयानुवृत्तौ सत्याम् – पादान्तगते परि इत्यनेनैव सिद्धत्वाद्यविह अन्तश्च दिवस्परि इत्युच्यते ततदतिरिक्तमिति। नातिरिक्तम्। तस्यावकाशः – दिवो अन्तेभ्यस्परि इत्यादिष्वेव। इहान्तग्रहणेक्रियमाणे पादादिग्रहेँनैवेतद् द्वैपदं निपातितं स्यात्पादादावेव, न त्वन्ते। तस्मान्नातिरिक्तम्।।
दिवस्पृथिव्या अधमस्पदीष्ट पूर्वं पादादौ यदि।।57।।
उ.भा. – दिवस्पृथिव्याः, अधमस्पदीष्ट – एतद् द्वैपदद्वय निपात्यते। अत्र पूर्वं द्वैपदं पादौ यदि स्यात्। दिवस्पृथिव्याः पर्योज उद्भृतम्। विश्वस्य जन्तोरधमत्पदीष्ट। पूर्वं पादादौ इति किम् ?  प्र ये दिवः पृथिव्या न बर्हणा।।
सस्पदीष्ट ।।58।।
उ.भा. – एतद् द्वैपदं निपात्यते। यो नो द्वेष्ट्यधरः सस्पदीष्ट।।
शवसो महः सहसा इळायाः
पात्वित्येकं पुत्रशब्दे पराणि।। 59।।
उ.भा. – शवसः, महः, सहसः, इळायाः – इत्येतानि पदान्युपाचरन्ति। किमविशेषेण। नेत्याह 0 पातु इत्येतस्मिन्पदे परभूते एकं प्रथमं पदमुपाचरति पुत्रशब्दे पराणि उपाचरन्ति। शवसः – वाजो नु ते शवसस्पात्वन्तम्। महः – महस्पुत्रासो असुरस्य वीराः। सहसः – सहसस्पुत्रो अद्भुतः। इळायाः – इळायास्पुत्रो वयुनेजनिष्ट।। 
रायस्खां महस्करथो महस्परं
निष्क्रव्यादं निष्कृथ निष्पिपर्तन।। 60।
उ.भा. – इत्येतानि द्वैपदानि निपात्यन्ते। रायस्खाम् – स रायस्खामुप सृजा गृणानः। महस्करथः – महस्करथो वरिवो यथा नः। महस्परम् – क्व स्विदस्य रजसो महस्परम्। निष्कव्यादम् – त्रिष्कव्यादमनीनशत्। निष्कृथ- यदामयति निष्कृथ। निष्पिपर्तन – विश्वस्मान्तो अंहसो निष्पिपर्तन।।
कबन्धं पृथि कण्वासः पुत्रः पातु पथा पयः।
पायुः पृष्ठं पदं तेषां प्रवाद उदये दिवः।। 61।।
उ.भा. – कबन्धम्, पृथु, कण्वासः, पुत्रः, पातु, पथा, पयः, पायुः,पृष्ठम्, पदम् – (तेषाम्-) इत्येतेषां पदानाम्, प्रवादा उदये वर्तमाना दिवः इत्येतस्य पदस्योपाचारं जनयन्ति। कबन्धम् – दिवस्कबन्धमव दर्षदुद्रिणम्। पृथु – अरित्रं वां दिवस्पृथु। कण्वासः – दिवस्कण्वास इन्दवः। पुत्रः – दिवस्पुत्रा अङ्गिरसो भवेम। पातु – सूर्यो नो दिवस्पातु। पथा – दिवस्पथा वध्वो यन्त्यच्छ। पयः – दिवस्पयो दिधिषाणा अवेषन्। पायुः – दिवस्पायुर्दुरोणयुः। पृष्ठम् – दिवस्पृष्ठं भन्दमानः सुमन्मभिः। पदम् – अभि प्रिया दिवस्पदम् , अभिप्रिया दिवस्पदा।।
रजसस्पात्यन्तस्पथाः कस्राव्या चतुरस्कर।
स्वादुष्किल निदस्पातु द्यौष्पितर्वसतिष्कृता।। 62।।
उ.भा. – रजसस्पाति, अन्तस्पथाः, कस्काव्या, चतुरस्कर, स्वादुष्किल,  निदस्पातु, द्यौष्पतिः, वसतिष्कृता – एतानि पदानि यथागृहीतं निपात्यन्ते। रजसस्पाति – वि चक्रमे रजसस्पात्यन्तौ अन्तस्पथाः – अरिफितस्य विसर्जनीयस्य यदुक्तम् – अन्तः पदं तु सर्वत्रैव इति तदिह रिफितस्य दृश्यते , अतो निपात्यते – अन्तस्पथा अनुपथाः। कस्काव्या – कस्काव्या मरुतः को ह पाँस्या। चतुरस्कर – कनिष्ठ आह चतुरस्करोति । स्वादुष्किल – स्वादुष्किलायं मधुमाँ उतायम्। निदस्पातु – सरस्वती निदस्पातु। द्यौष्पितः – द्यौष्पितः पृथिवि मातरध्रुक्। वसतिष्कृता - --- वो वसतिष्कृता।।
तपोष्पवित्रं त्रिष्पूत्वी धीष्पीपाय विभिष्पतात्। द्यौष्पिता रजसस्पृष्टो ददुष्पज्राय नस्करः।। 63।।
उ.भा. – एतानि पदानि निपात्यन्ते। तपोष्पवित्रम् तपोष्पजिवं विततं दिवस्पदे। त्रिष्पूत्वी – अपालामिन्द्र त्रिष्पूत्वी। धीष्पीपाय – धीष्पपाय बृहद्दिवेषु मानुषा। विभिष्पतात् – यद्वां रथो विभिष्पतात्। द्यौष्पिता – द्योष्पिता जनिता सत्यमुक्षन्। रजसस्पृष्टः – धर्ता दिवो रजसस्पृष्टं ऊर्ध्वः। ददुष्पज्राय- ददुष्पज्राय साम्ने। नस्करः – अधा त्वं हि नस्करः।।
वसुष्कुविन्मनुष्पिता पितुष्पिता पितुष्परि।
प्र णस्पुरो मयस्करन्नभस्पयस्त्रयस्परः।। 64।।
उ.भा. – एते चोपाचारा यथागृहीतं भवन्ति। वसुष्कुवीत् वसुष्विद्वसुभिः काममावरत्। मनुष्पिता यामथर्वा मनुष्पिता । पितुष्पिता – गर्भे मातुः पितुष्पिता। पितुष्परि अहमिद्धि पितुष्परि। प्र णस्पुरः सक्ष्वा देव प्र णस्पुरः। प्र इति किम् ? भद्रं भवाति नः पुरः। मयस्करन् मयस्करन्परतरे चनाहन्। नभस्पयं हरिरोपशं कृणुते नभस्पयः। त्रयस्परः ये त्रिंशति त्रयस्परः।। 
(नकारविकाराः)
(आन्पदाः पदवृत्तयो नाम संधयः – नकारस्य लोपः)
नकार आकारोपधः पद्यान्तोपि
स्वरोदयः । लुप्यते।। 65।।
उ.भा. – इत उत्तरं नकारविकारा उच्यन्ते ईमित्यन्तलोप एषूदयेषु – अस्मान्मकारलोपादा। आकारोपधः नकारः पद्यान्तः (अपि) अपद्यान्तोपि च। विग्रहाधिकारनिवृत्यर्थं पद्यान्तग्रहणम्, अन्तः पादाधिकारानुवृत्त्यर्थं च। स्वरोदयः सलँलुप्यते। सर्गी इति सृजतं सुष्टुतीरुप, महाँ इन्द्रो नृवदा चर्षणिप्राः। आकारोपधः इति किम् ? केतुं कृण्वन्नकेतवे। स्वरोदयः इति किम् ? अयोदंष्ट्रान्विधादतो वराहून्। अन्तःपादाधिकारानुवृत्तिः किम् ? तयेह विश्वाँ अवसे यजत्राना सादय।।
अज्राॠजग्रसानाॠजघन्वान्देवहूतमान्। बद्धधानाँ इन्द्र
सोमाँस्तृषाणान्नो देव देवान्। हन्त देवाण इति च।। 66।।
उ.भा. – पादान्त एतेषु पदेषु नकारा लुप्यन्ते। पादान्तीयार्थ आरम्भः । अज्रान् – आ सूर्यो बृहतस्तिष्ठदज्राँ ऋजु। जग्रसानान् – सृजः सिन्धूरहिना जग्रसानाँ आत्। जघन्वान् – त्वमपो यद्ध वृत्रं जघन्वाँ अत्याँइव। देवहूतमान् – युक्ष्वा हि देवहूतमाँ अश्वान्। बद्धधानान् – त्वमुत्साँ ऋतभिर्वद्बधानाँ अरंहः। इन्द्र सोमान् – यथापिबः पूर्वाय इन्द्र सोमाँ एव। इन्द्र इति किम् ? तृषाणान् – धन्वान्यज्राँ अपृणक्तृषाणां अधोक् ।  नो देव देवान् – उत  नो द्देव देवाँ अच्छ । नः इति किम् ? अच्छा नो मित्रमहो देव देवानग्ने । हन्त देवान् – यजामहै यज्ञियान्हन्त देवाँ ईळामहै। हन्त इति किम् ?यथायज ॠतुभिर्देव देवानेव। इति च।।
एता आन्पदाः पदवृत्तयः।। 67।।
उ.भा. – एताः च – अज्रान् इत्यादिका अधस्तनाश्च – नकार आकारोपधः इत्यादिका आन्पदाः पदवृत्तय उच्यन्ते।।
(विवृत्त्यभिप्रायाः संधयः)
विवृत्त्यभिप्रायेषु च पीवोअन्नाँ रयिवृधः।
दधन्वाँ यो जुजुर्वाँ यः स्ववाँ यातु दद्वाँ वेति।। 68।।
उ.भा. – विवृत्यभिप्रायेषु च संधिषु नकार आकारोपधो लुप्योन्तःस्था व्यॠजनोदय इत्येतेषु द्वैपदेषु। पीवोअन्नाँ रयिवृधः सुमेधाः , दधन्वाँ यो नर्यो अप्स्वन्तरा , जुजुर्वाँ यो मुहुरा युवा भूत् , सुमृळीकः स्ववाँ यात्वर्वाङ, वद्वाँ वा यत्पुष्पति रेक्णः।
(स्पर्शरेफसंधयः – नकारस्य रेफः)
हतं योनौ वचोभिर्यान्युवन्यूँर्वनिषीष्टेति।
ईकारोकारोपहिते रेफमेषु।। 69।।
उ.भा. – हतम्, योनौ , वचोभिः, यान्, युवन्यून्, वनिषीष्ट – (एषु -) एतेषु पदेषु प्रत्ययभूतेषु, (ईकारोकारोपहितः-) ईकारोपहित ऊकारोपहितश्च , नकारो रेफम् आपद्यते। हतम् – उत्पणीँर्हतमूर्म्या मदन्ता। योनौ – वि दस्यूँर्योनावकृतः। वचोभिः – पणीँर्वचोरभि योधदिन्द्रः। यान् – सखीँयाँ इन्द्र चकृषे सुकृत्या। युवन्यून् – रुद्रस्य सूर्नूर्युवन्यूरुदश्याः। वनिषीष्ट – प्रियाँ अपिधीर्वनिवीष्ट।।
स्वरेषु च।। 70।।
उ.भा. -  स्वरेषु च प्रत्ययेष्वीकारोकारोपहितो नकारो रेफमापद्यते। रश्मीरिव यच्छतम्। अभीशूँरिव सारथिः। परिधीरिति ताँ इहि। बन्धूँरिमाँ अवरान्। अन्तःपादाधिकारानुवृत्तेरिह न भवति – अतो न आ नृनतयीनतः।।
दस्यूँरेको नॄँरभि च।। 71।।
उ.भा. – दस्यूँरेक , नॄँरभि – अनयोः च द्वैपदयोर्नकारो रेफमापद्यते। त्वं ह नु त्यददमायो दस्यूँरेकः। पादान्तार्थ आरम्भः। नॄँरभि – येना स्वर्ण ततनाम नॄँरभि। ॠकारोपधत्वान्नकारस्य रेफविधानमेतत्।।
त् स्पर्शरेफसंधयः।। 72।।
उ.भा. – ते – एते – हतं योनौ इत्याद्यारभ्य स्पर्शरेफसंधयो वेदितव्याः स्पर्शोष्मसंधीन्स्पर्शरेफसंधीनभिप्रायाँश्च परिपादयन्ति इत्यादिभिः संज्ञाव्यवहारः।।
(नकारस्य प्रकृतिभावः)
नास्मानुपैतावन्स्फुरान्गच्छान्देवानयाड् वहान्।
हिरण्यचक्रान्मायावान्घोषाँस्तानश्विनाविद्वान्।
पयस्वान्पुत्राना घेह्यायजयान्पतीनुरोः ।। 73।।
उ.भा. – अस्मानुप, एतावान् , स्फुरान्, गच्छान्, देवानयाट्, वहान्, हिरण्यचक्रान्, मायावान्, घोषान्, तानश्विना, अविद्वान्, पयस्वान्, पुत्राना धेहि, सुष्टुतैतु। उप इथि किम्? प्रास्माँ अव पृतासु प्र विक्षु । एतावान् एतावानस्य महिमा। स्फुरान् – अनु यद् गावः स्फुरानृजिप्यम्। गच्छान् – गच्छानिद्ददुषो रातिम् । देवानयाट् – देवानयाढ्याँ अपिप्रेर्ये ते होत्रे । अयाट् इति किम् ? देवाँ आ वीतये वह। वहान् – कस्मै देवा आ वहानाशु होम। हिरण्यचक्रान् – पश्यन्हिरण्यचक्रानयोदंष्ट्रान् । मायावान् – नि मायावानब्रह्मा दस्युरर्त। घोषान् – आ यत्ते घोषानुत्तरा युगानि। तानश्विना – तानश्विना सरस्वतीमिन्द्रं सुत्रणाणम्। अश्विना इति किम् ? ताँ इन्द्र  सहसे पिब। अविद्वान् – विद्वानित्थापरो अचेताः। पयस्वान् – पयस्वानग्न आ गहि। पुत्राना धेहि – शास्यां पुत्राना धेहि। आ धेहि इति किम् ? पुंसः पुत्राँ उत विश्वापुषं रयिम्। धेहि इति किम् ? मृग्यं प्रत्युदाहरणम्। आयजीयान् – होता होतुर्होतुरायजीयानग्ने यान्। पतीनुरोः – प्रियधाम्नः प्रियव्रतान्महः स्वसरस्य पतीनुरोः। उरोः इति किम् ? रिशादसः सत्पतीँ रदब्धान्। 
(स्पर्शोष्मसंधयः – नकारस्य विसर्जनीयवत्त्वम्)
चरति चक्रे चमसाँश्च चो चिच् 
चरसि च्यौत्नश्चतुरश्चिकित्वान्।
एतेषु सर्वत्र विसर्जनीयवद्दर्घोपधः।। 74।।
उ.भा. – चरति, चक्रे, चमसान्, च, चो, चित्, चरसि, च्यौत्नः, चतुरः, चिकित्वान् – एतेषु पदेषु परभूतेषु, सर्वत्र – अन्तःपादं पादान्ते च वर्तमानः , दीर्घोपधो नकारो विसर्जनीयवत्प्रेतव्यः – विसर्जनीयधर्माल्लभते नकारः – इत्यर्थः। कतमे त इति चेत् ? अघोषे रेफ्यरेफी चोष्माण स्पर्श उत्तरे तत्सस्थानम्। इति।
चरति – अन्तर्महाँश्चरति रोचनेन। चक्रे – पशून्ताँश्चक्रे वायव्यान्। चमसान् – विभ्राजमानाँश्चमसाँ अहेव । च – अस्माॠच ताँश्च प्र हि नेषि आ। चो – याँश्चो नु दाधृविर्भरध्यै। चित् – ताँश्चिदेवापि गच्छतात्। चरसि – अन्तर्महाँश्चरसि रोचनेन। च्यैत्नः – भुवो नृँश्च्यौत्नो विश्वस्मिन्भरे । चतुरः – रायः समुद्राँश्चतुरः । चिकित्वान् – विद्वाँश्चिकित्वान्हर्यश्व वर्धसे । दीर्घोपधः इति किम् ? अहॠच वृत्रं नमुचिमुताहन्।
अस्माॠचमसान्पशून्न।। 75।।
उ.भा. – अस्मान्, चमसान्, पशून् – न अत्र नकारो विसर्जनीयवत्कार्य लभते। अस्मान् – अस्माॠच ताँश्च प्र हि । चमसान् – यदावख्यच्चमसाञ्चतुरः।
पशून् – पशूञ्च स्वातृञ्चरथं च पाहि।।
ताँस्ते सर्वाँस्तान्देवाँस्त्वं ताँन्नायस्वावदँस्त्वं च।। 76।।
उ.भा. – एतेषां द्वैपदानां नकारो विसर्जनीयवद्भवति। ताँस्ते – ताँस्ते अश्याम पुरुकृत्पुरुक्षो। सर्वाँस्तान् – सर्वाँस्ताँ इन्द्र गच्छसि। देवाँस्त्वम् – देवाँस्त्वं परिभूरसि। ताँस्रायस्व – ताँस्त्रायस्व सहस्य। आवदँस्त्वम् आवर्दस्त्वं शकुने भद्रमा वद।।
विसर्जनीयं परेष्विति ते स्पर्शोष्मसंधयः।। 77।।
उ.भा. – येषु परेषु संधोषु विसर्जनीयं वयं वक्ष्यामः, ये चैते – चरति चक्रे  इत्यादयः – त उभयेपि स्पर्शोष्मसंधयो वेदितव्याः। एकत्र स्पर्श एकत्रोष्मेत्यन्वर्थसंज्ञा। एवमधस्तना अपि संज्ञा वेदितव्याः। दिङ्मात्रं त्वेतत्प्रदर्शितम्।। 
नॄँ पाहि शृणुधीति च।। 78।।
उ.भा. – नृँ पाहि शृणुधी गिरः – इत्ययं च विक्रान्तसंधिरेव। शृणुधि इति किम्? रक्षा नृन्पाह्यसुर त्वमस्मान्।।
(नकारस्य लोपोरेफोष्मभावे पूर्वस्वरस्यानुनासिकत्वम्)
नकारस्य लोपरेफोष्मभावे
पूर्वस्तत्स्थानादनुनासिकः स्वरः।। 80।।
उ.भा. – नकारविकारनुक्त्वा अथेदानीं नकारसहचरितान्स्वरविकारानाह। (नकारस्य लोपरेफोष्मभावे -) यत्र यत्र नकारस्य लोपभाव उक्तो रेफभाव ऊष्मभावश्च तत्र तत्र , पूर्वः, (तत्स्थानात् -) नकारस्थानात् , अनुनासिकः स्वरो वेदितव्यः। स्वरग्रहणंव्यञ्जनानुनासिक्यपरिहारार्थम्। लोपभावे नकारस्य – सर्गाँ इव सृजतम्, महाँ इन्द्रो नृवत्, पीवोअन्नाँ रयिवृधः। रेफभावः – रश्मीँरिव यच्छतम्, रुद्रस्य सूनूँर्युवन्यूँरुदश्याः। ऊष्मभावः – महाँश्चरस्योजसा, ताँस्ते अश्याम, नँ पतिभ्यो योनिम्।। यच्छतम्, रुद्रस्य सूनूँर्युवन्यूँरुदस्याः।
(प्रसङ्गादन्यत्रापि अनुनासिकस्वरनिर्देशः)
आदिस्वरश्चोत्तरेषां पदेपि।।81।।
उ.भा. – उत्तरेषां पदानामादिस्वरोनुनासिको वेदितव्यः। पदेपि इत्यपिशब्दप्रयोगः संहितायामेतदविधानमिति द्योतनार्थः।।
माँस्पचन्या माँश्चत्वे मँश्चतोश्च।। 82।।
उ.भा . – माँस्पचन्याः, माँश्चत्वे, मँश्चतोः – एतानि पदानि। माँस्पचन्याः – यन्नीक्षणं माँस्चचन्या उखायाः। माँश्चत्वे – माँश्चत्वे वापऋशने वा वधत्रे । मँश्चतोः – ब्रघ्नं मँश्चतोर्वरुणस्य बभ्रुम्।।
(ईमित्यस्यान्तलोपः)
ईमित्यन्तलोप  एषूदयेषु
गर्भं गावो वत्सं मृजन्ति पृच्यते।
सखायो विव्याच पुना रिणन्ति
रथमित्यन्वक्षरसंधिरेव सः।। 83।।
उ.भा. – इदानीं वर्णलोप उच्यते। ईम् इत्यस्य अन्तलोपे भवति एषूदयेषु सत्सु – गर्भम्, गावः, वत्सम्, मृजन्ति, पृच्यते, सखायः, विव्याच, पुनः, रिणन्ति, रथम्। इतिकरणः समाप्तिवचनः। अन्वक्षरसंधिरेव सः अयं वेदितव्यः, योधस्तात्प्रतिपादितः – एष स्य स च स्वराश्च पूर्वे इत्यादिकः।
गर्भम् – यमी गर्भमृतावृधः। गावः – समी गावो मतयो यन्ति संयतः। वत्सम् समी वत्सं न मातृभिः। मृजन्ति – तमी मृजन्त्यायवः। पृच्यते – समी पृच्यते समनेव केतुः। सखायः – समी सखायो अस्वरन्। विव्याच – समी विव्याच सवना पुरूणि। पुनः – संवत्सरे वावृधे जग्धमी पुनः। रिणन्ति – ए रिणन्ति बर्हिषि प्रियं गिरा। रथम् – समी रथं न भुरिजोरहेषत।।
(शौद्धाक्षराः संधयः)
पुरु पृथ्वधि पूर्वेषु शकार उपजायते।
ह्रस्वे च पूर्वपद्यान्ते चन्द्रशब्दे परेन्तरा।। 84।।
उ.भा. – पुरु, पृथु, अधि – एतेषु (पूर्वेषु-) पूर्वपदेषु सत्सु, ह्रस्वे  च, (पूर्वपद्यान्ते-) पूर्वपद्यस्यान्ते सति, चन्द्रशब्दे च परेन्तरा , (शकारः -) शकारागमः, उपजायते। पुरु – महि क्षेत्रं पुरु श्चन्द्रं विविद्वान् । पृथु – पृथु श्चन्द्रमवसे चर्षणिप्राः। अधि अधिश्चन्द्रं बृहत्पृथु। ह्रस्वे च पूर्वपद्यान्ते – हरिश्चन्द्रो मरुद्गणः। ह्रस्वग्रहणं विस्पष्टार्थं दीर्घात्परस्य पद्यस्य चन्द्रशब्दस्याभावात्। पूर्वपद्यान्ते इति कस्मात् ? अभि चन्द्रा भर्तवे नो हिरण्या।।
परीति पद्ये कृपरे षकारः ।। 85।।
उ.भा. – परि इत्येतस्मिन् (पद्ये -) पूर्वपद्ये, कृपरे सत्यन्तरा, (षकारः-) वकारागमः , उपजायते। परिष्कृण्वन्ननिष्कृतम्।।
वनेति रेफः सदशब्द उत्तरे।। 86।।
उ.भा. – वन इत्येतस्मिन्पूर्वपद्ये सदशब्द उत्तरेन्तरा रेफो जायते। तिष्ठद्रवं न धूर्षदं वनर्षदम्।।
परिष्कृण्वन्ति वेधसः।। 87।।
उ.भा. – परिष्कृण्वन्ति इति निपात्यते षकारागमः। तं त्वा विप्रा वचोदिवः परिष्कृण्वन्ति वेधसः। अपद्यार्थं वचनात्। वेधसः इति किम् ? मृग्यं प्रत्युदाहरणम्।।
अस्कृतोषसम् ।। 88।।
उ.भा. – अस्कृत इति निपात्यते सकारोपजनः । निरु स्वसारमस्कृतोषसम्। उषसम् इति किम् ? युज ह्यन्यमकृत प्रवेपनी।।
शौद्धाक्षराः संधयः एत उक्ताः।। 89।। 
उ.भा. – य एते पुरुपृथ्वादयः संधस्यते, (शौद्धाक्षराः -) शौद्धाक्षरसंज्ञाः, वेदितव्याः। शौद्धाक्षरागमोपैति इत्यादि संज्ञाप्रयोजनम्।।
मेधातिथौ वरुणान्तव्रतान्तौ 
स्पर्शान्तस्थाप्रत्ययौ निर्हसेते।। 90।।
उ.भा. – मेधातिथौ ऋषौ। अग्निं दूतं वृणीमहे – इत्यारभ्य – कस्य नूनम् – इति  यावन्मेधातिथिः। वरुणोन्ते यस्य समासस्य स वरुणान्तः। एवमेव व्रतान्तोपि गृह्यते। (स्पर्शान्तस्थाप्रत्ययौ-) स्पर्शप्रत्ययेन्तःस्थाप्रत्यये, (वरुणान्तव्रतान्तौ) निर्ह्रसेते – ह्रस्वौ भवतः। वरुणान्तः – इन्द्रावरुण नू नु वाम्। इन्रावरुण यां हुवे। व्रतान्तः – सुवं दक्षं धृतव्रत मित्रावरुण दूळभम्। मेधातिथौ इति किम् ? इन्द्रावरुण मदे अस्य मायिनः, इन्द्रावरुण युवमध्वराय नः। स्पर्शान्तःस्थाप्रत्ययौ इति किम् ? ता मित्रावरुणा हुवे।।
आदित्या देवा वरुणासुरेति येत्यादिषु।।91।।
उ.भा. – आदित्या, देवा , वरुणा, असुरै – एतानि पदानि ह्रस्वानि भवन्ति या इत्यादिषु पदेषु परभूतेषु। तानि तूपरिष्टाद्वक्ष्यति, अत उपरिष्टादेवोदाहरिष्यामः।।
वयमित्यत्र मित्रा।। 92।।
उ.भा. – वयम् इति, अत्र – एतस्मिन् पदे परभूतेः, मित्रा इत्येतत्पदं ह्रस्वी भवति। मित्र वयं च सूरयः।।
या सुप्रतीकं निष्कृतं परोहितः
क्षत्रं दाशति शवसा भिषज्यथः।। 93।।
उ.भा. – या, सुप्रतीकम्, निष्कृतम्, पुरोहितः, क्षत्रम्, दाशति, शवसा, भिषज्यथः – एते ते यादयो येधस्तादुपदिष्टाः। या – प्र सा क्षितिरसुर या महि प्रिया । सुप्रतीकम् – उद्वां चक्षुर्वरुण सुप्रतीकम्। निष्कृतम् – बळित्था देव निष्कृतमादित्या। पुरोहितिः – इयं देव पुरोहितर्युवभ्याम्। क्षत्रम् – युवं नो येषु वरुण क्षत्रम्। दाशति – इन्द्रा यो वां वरुण दाशति त्मन्। शवसा – य आदित्य शवसा वां नमस्वान्। भिषज्यथः – यद्वा देव भिषज्यथः।।
(विसर्जनीयसंबन्धिविषये निपातनानि)
सो चिन्नगस्त्ये दशमे च मण्डले ।।94।।
उ.भा. –  सो चित् इति निपात्यत ओत्वं विसर्जनीयस्य, (अगस्त्ये -) अगस्त्य ऋषौ , दशमे मण्डले च। सो चिन्नु न मराति नो वयम्। सो चिन्नु सख्या नर्य इन स्तुतः। अगस्त्ये दशमे च मण्डले इति किम् ? स चिन्न्वासां पती रयीणाम्, स चिद्विवेद निहितम्।।
सा न्वीयते।। 95।।
उ.भा. – सा न्वीयते इति विसर्जनीयस्य आत्वं निपात्यते – स चिकित्वाँ ईयते सा न्वीयते। ईयते इति किम् ? प्रत्युदाहरणं प्रत्येष्यम्।।
सः पलिक्नः।। 96।।
उ.भा. – (सः पलिक्नीः) विसर्जनीयस्यालोपो निपातितः। न ता अगृभ्रन्नजनिष्ट हि षः पलिक्नीः।।
हि षस्तव ।। 97।।
उ.भा. – (हि षस्तव) अत्र विसर्जनीयालोपो निपात्यते। नहि षस्तव नो मम। हि इति किम् ? स तवोती गोषु गन्ता । नहीत्येतपदे हीति यत्पदावयवग्रहणं तच्छन्दोभङ्दभयात्।।
(अन्यानि निपातनानि – धकारस्य दकारो घकारस्य गकारश्च)
जुगुक्षतो दुदुक्षन्गा अदुक्षुद्
दुक्षन्वृधेस्त दुक्षतानु दक्षि।
दक्षन्न पत्मन्दक्षुषोभि दक्षत्
कृष्णासो दक्षि हियानस्य दक्षोः।। 99।।
उ.भा. – यथापठितान्येतानि निपातितानि। जुगुक्षतः सुमतिं न जुगुक्षतः। दुदुक्षन् – सहस्रधारां बृहतीं  दुदुक्षन्। गा अदुक्षत् – निर्ज्योतिषा तमसो गा अदुक्षत्। गा इति किम् ? अधुक्षत्पिप्युषीमिषम्। दुक्षन्वृधे – हरिं यत्ते मन्दिनं दुक्षन्वृधे । वृधे इति किम् ? निर्धुक्षन्वक्षणाभ्यः। अस्य दुक्षत-विश्वाहा शुक्रं पयो अस्य दुक्षत। अस्य इति किम्। निर्धुक्षन्वक्षणाभ्यः। अस्य दुक्षत – विश्वाहा शुक्रं त्वं वि भास्यनु दक्षि दावने। अनु इति किम् ? नीचा तं धश्र्यतसं न शुष्कम्। दक्षन्न – दक्षन्न विश्वं ततृषाणमोषति । न इति किम् ? द्रविर्न द्रावयति वारु धक्षत्। पत्मन्दक्षुषः – तस्य पत्मन्दक्षुषः। पत्मन् इति किम् ? प्रत्युदाहरणं मृग्यम्। अभि दक्षत् – स यो व्यस्थादभि दक्षदुर्वीम्। अभि इति किम् ? द्रविर्न द्रावयति दारु धक्षत्। कृष्णासो दक्षि – आदस्य ते कृष्णासो दक्षि दक्षोः। - संदृष्टिरस्य हियानस्य दक्षोः। हियानस्य इति किम् ? धक्षोर्न वाताः परि सन्त्यच्युताः।।
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ प्रातिशाख्यभाष्ये चतुर्थपटलम्।।


5 – नति – पटलम् 
नतिसंघेरधिकारसूत्रम् 
नतिव्यापत्त्योः पौर्वापर्यम् 
नतिसंधिः ( सकारस्य षकारः )
नतिसंधिः ( षकारपूर्वस्य तवर्गस्य टवर्गः )
नतिसंधिः ( सकारस्य षकारः ) ( पूर्वानुवृत्तः )
नतिसंधिः ( नकारस्य णकारः )
नतिसंधिविषयकनिपातनानि 
नतिसंधिः ( नकारस्य णकारः ( पूर्वानुवृरत्तिः ) नतिसंज्ञा 
(नतिसंधेरधिकारसूत्रम्)
अन्तःपादं नाम्युपधः सकारः षकारमप्यूष्म-
परैर्यथोक्तम्। अन्यैरेकारात्।।1।।
उ.भा. – अन्तःपादम् – पादस्य मध्ये। (नाम्युपधः सकारः) –नामिनं यस्योपधाभूताः स तथोक्तः सकारः। ऋकारादयो दश नामिनः स्वराः इत्युक्तम् सकारः षकारम् आपद्यत इत्येतदधिकृतं वेदितव्यम्। ऊष्मपरैः नामिभिरुपहितः। अप्यनुष्मपरैरिति अपिशब्दः। यथोक्तम् इत्यधिकारोपसंहारवचनम्। अन्यैरेकारात् इति नामिसामान्यप्रसक्तावस्य निवृत्तिवचनम्।
यच्च गोषु दुष्ष्वप्न्युम्। अन्तःपादम्  इति किम् ? तन्न इन्द्रस्तद्वरुणस्तदग्निस्तत्। नाम्युपधः इति किम् ? परः सोस्तु तन्वा तना च। यथोक्तग्रहणं किम् ? ताभिर्याति स्वयुक्तिभिः। अन्यैरेकारात् इति किम् ? ये स्था मनोर्यज्ञियाः।।
(नतिव्यापत्त्योः पौर्वापर्यम्)
नतिरत्र पूर्वा ततो व्यापत्तिर्भवतीति विद्यात्।।2।।
उ.भा. – एकस्मिन् विषये यत्र कार्यद्वयं प्रवर्तते तत्रावश्यंभावी क्रमः। तत्र यथायोगं कार्यक्रमो भवतीत्येतद्दर्शनायाह – नतिरत्र पूर्वा (ततो व्यापत्तिर्भवति) इति। यदि हि व्यापत्तिः पूर्वं क्रियेत पश्चान्नतिस्तदा – तमेवोष्माणमूष्मणि इति सकारो नम्यस्य सकारस्य व्यवधायकः स्यान्नामिभिः सह ततो न प्रवर्तेत नतिः। अतः पूर्वमेव नतिः क्रियते पश्चात् – तमेवोष्माणमूष्मणि इति।।
(नतिसंधिः – सकारस्य षकारः)
सूती नकिःस्वैर्व्युरु नह्यभि त्री नि हीति सः।। 3।।
उ.भा. – सु, ऊती, नकिः, स्वैः , वि, उरु, नहि, अभि, त्री, नि हि – इत्येतैर्नामिभिरुपहितः सः इति सकारः षकारमापद्यते। सु – प्र सु ष विम्भो मरुतः। ऊती – ऊती ष बृहतो दिवः। नकिः – नकिष्षो अस्त्यरणे जहुर्हि तम्। स्वैः – स्वैष्ष एवै रिरिषीष्ट युर्जनः । वि – ओभे अप्रा रोदसी वि ष आवः । उरु – उरु ष सरथं सारथये कः । नहि – नहि षस्तवे नो मम । अभि – अभि ष द्युम्नैरुत । त्री – त्री ष पवित्रा हृद्यन्तरा दधे । नि – नि हीयतां तन्वा तना च । हि – यूपादमुञ्चो अशमिष्ट हि षः ।
द्व्यक्षरेणैव सत्स्थः  ।। 4 ।।
उ.भा. – द्व्यक्षरेणैव पदेन नाम्यन्तेनोपहितः सत् स्थः इत्येतयोः सकारः षकारमापद्यते । सत् – दिवि षद् भूम्या ददे । स्थः – यदिन्द्राग्नी दिवि ष्ठो यत्पृथिव्याम । द्व्यक्षरेणैव इति किम् ? युवं हि स्थः स्वर्पती । 
स्वबह्वक्षरेण ।। 5 ।।
उ.भा. – सु इत्येतत्पदं नम्यते अबह्वक्षरेण नामिनोपहितं चेत् । मो ष्वद्य दुर्हणावान्  , अभी ष्वर्यः पौंस्यैर्भवेम । अबह्वक्षरेण इति किम् ? सुदीतिभिः सु दीदिहि । 
पदादयश्च स्यिति स्किति स्निति ।। 6 ।।
उ.भा. – पदानामादिभूताः सकाराः षकारमापद्यन्ते यकारककारनकारपराः सन्तः ।इतिकरणः प्रकारार्थः । स्यिति – गोभिष्ष्याम सधमादः । स्किति – यजु ष्कन्नं प्रथमं देवयानम् । स्निति – अधि ष्णुना धन्व सानो अव्ये । अबह्वक्षरेणैवेत्येव – तव प्रियासः सूरिषु स्याम , उप द्यां स्कम्भथु स्कम्भनेन । 
अरेफस्य च स्मिति ।। 7 ।।
उ.भा. – अरेफस्य च पदस्य स्मिति पदादिर्नम्यते । नहि ष्मा ते शतं चन । अरेफस्य इति किम् ? प्रति स्मरेथां तुजयद्भिरेवैः । अबह्वक्षरेणैवेत्येव – वहामि स्म पूषणमन्तरेण ।
 एकारेणापि स्विति नःपरं चेत् ।। 8 ।।
उ.भा. – ( एकारेणापि ) एकारान्तेनापि , नामिनोपहितं सु इति एतत्पदं नम्यते , ( नःपरम् ) नःपदं परम् , चेत् भवति । ते षु णो मरुतो मृळयन्तु । नःपरम् इति किम् ? त्वे सु पुत्र शवसः । अप्राप्तप्राप्तिवचनो अपि शब्दः ।
दीर्घो न स्यिति ।। 6 ।।
उ.भा. – दीर्घो नाम्युपधाभूतोपि स्यिति पदादिं न नमयति । वीरैः स्याम सधमादः । दीर्घग्रहणं किम् ? गोभिष् ष्याम सवमादः ।
उ च नास्पर्शपूर्वम् ।। 10 ।।
उ.भा. – उ – इत्येतत्पदं पूर्वं स्यिति पदादिं न नमयति , ( अस्पर्शपूर्वम्  ) स्पर्शपूर्वं यदि न भवति  । एष उ स्य पुरुव्रतः । अस्पर्शपूर्वम् इति किम् ? उदु ष्य शरणे दिवः ।
तकारवर्गस्तु टकारवर्गमन्तःपदस्थोपि षकारपूर्वः ।। 11 ।।
उ.भा. – तकारवर्गस्तु पुनः टकारवर्गम् आपद्यते यथासंख्यम् । अन्तः पदस्थोपि नानापदस्थोपि षकारपूर्वः चेत् । कः स्वद्वृक्षो निष्ठितो मध्ये अर्णसः । आपो हि ष्ठा  मयोभुवः । नकिष्टं घ्नन्त्यन्तितो न दूरात् । षकारपूर्वः इति किम् ? युवं हि स्थः स्वर्पती । 
( नतिसंधिः – नकारस्य णकारः ) ( पूर्वानुवृत्तः )
सिताम सधस्थात्स्तनिहि स्तवाम
स्तवे स्तुवन्ति स्तुहि सीं स्तुत स्थ ।
साहि स्त स्तुप्सत्सि सत्सत्स्वनीति 
स्तोभेत्यादिश्चापि बह्वक्षरान्त्यैः ।। 12 ।।
उ.भा. – सिताम् , सधस्तात् , स्तनिहि , स्तवामः , स्तवे , स्तुवन्ति , स्तुहि , सीम् , स्तुतः , स्थ , साहि , स्तः , स्तुप् , सत्सि , सत्सत् , स्वनि – इत्येतेषां पदानाम् आदिः स्तोभ इत्येतस्य च पदस्य सप्रवादस्य आदिः नम्यते । अपि बह्वक्षरान्त्यैः नामिभिरुपहितः । अप्यबरह्वक्षरान्त्यैरिति अपिशब्दः । 
सिताम् – पदि षिताममुञ्चता यजत्राः । सधस्थात् – निष्षीमद्भयो धमथो निष्षधस्थात् । स्तनिहि – नि ष्टनिहि दुरिता बाधमानः । स्तवाम – तमु ष्टवाम यं गिरः । स्तवे – विश्वा यद्वामन ष्टवे । स्तुवन्ति – अनु ष्टुवन्ति पूर्वथा । स्तुहि – तमु ष्टुहीन्द्रं यो ह सत्वा  । सीम् – निष्षीमद्भ्यो धमथो निष् षधस्थात्  । स्तुतः – नू ष्टुत इन्द्र नू गृणानः । स्थ – आपो हि ष्ठा  मयोभुवः । साहि – वि षाह्यग्ने गृणते मनीषाम् । स्तः – नास्य ते महिमानं परि ष्टः । स्तुप्  - सोमो विराजमनु राजति ष्टुप् । सत्सि – अग्ने नि षत्सि नमसाधि बर्हिषि । सत्सत् – नि हि षत्सदन्तरः पूर्वो अस्मत् । स्वनि – यदि क्लोशमनु ष्वणि । स्तोभेत्यादिः – परि ष्टोभत विंशतिः , परि ष्टोभन्तु नो गिरः ।
नि परीति स्व सीत्यादी चकारवर्गीयोदयौ ।। 13 ।।
उ.भा. – नि परि इत्येतौ नामिनौ स्व सि , ( इत्यादी ) इत्थंभूतौ पदादी , नमयतः । किमविशेषेण ? नेत्याह चकारवर्गीयोदयौ चेत्स्याताम् – चकारवर्गवर्णपरादित्यर्थः । नि – महान्तं कोशयुदचा नि षिञ्च । परि – सहस्रधारः परि षिञ्च्यते हरिः । परि ष्वजध्वं दश कक्ष्याभिः । परि ष्वजन्ते जनयो यथा पतिम् । चकारवर्गायोदयौ इति किम् ? ष्युच्छन्तरे परि स्वसुः । 
दकारे चोत्तरे परान्से स सीति स्वरोदये ।। 14 ।।
उ.भा. – दकारे चोत्तरे । चककारः समुच्चयार्थोयो निपरौ समुच्चिनोति । चरान् – पदादीन् , नमयतः । कथं भूतान्पदादीन् ? अत आह – से , स ,सी । इतिकरणः प्रकारार्थः । स्वरोदये – दकारस्य विशेषणमेतत् । से , स , सी  - इति पदादीदकारे स्वरपरे निपरी नमत इत्यर्थः । 
से – परि यज्ञं नि षेदथुः । स – नि षदा पीतये मधु , शुनं नरः परि पदन्नुषासम् । सी – नि षीद होत्रमृतुता यजस्व । निपरी इति किम् ? इमं यम प्रस्तरमा हि सीद । दकारे इति किम् ? नि समना भूमिः । स्वरोदये इति किम् ? दिवश्चरन्ति परि सद्या अन्तान् । 
सेध स्वापय सस्वजे सस्वजाते ससाद च ।। 15 ।।      
उ.भा. – सेध स्वापय, सस्वजे, सस्वजाते , ससाद – चकारोच्चकारणादेतान्पदादीन्निपरी नमयतः । सेध – वाचस्पते नि षेधेमान् । स्वापय – नि ष्वापया मिथूदृशा । सस्वजे – तमिन्दुः परि षस्वजे । सस्वजाते – समानं वृक्षं परि षस्वजाते । ससाद – नि षसाद धृदव्रतः । 
सन्तं सन्तः सन्ति पूर्वी स्थु स्था स्थादिति चोत्तरः ।। 16 ।।
उ.भा. – सन्तम् , सन्तः , सन्ति पूर्वीः , स्थुः , स्थाः , स्थात् इति च पदादिसकारान् उत्तरो नामी नमयति । कश्चोत्तरः । पाठक्रमेण परीति । सन्तम् – अस्मे वर्त्स परि षन्तं  विन्दन् । सन्तः – नाद्रयः परि षन्तो वरन्त । सन्ति पूर्वीः – ता ई विश्वतः परि षन्ति पूर्वीः । पूर्वीः इति किम् ? धक्षोर्न वाताः परि सन्त्यच्युताः । स्थुः – अर्णो न द्वेषो धृषता परि ष्ठुः । स्थाः – परि ष्ठा इन्द्र मायया । स्थात् – मा नो मर्तस्य दुर्मतिः परि ष्ठात् । 
हि षिञ्च तू षिञ्च रजःसु षीद
न्नितो षिञ्चताभि षतः किमु ष्वित् । 
सूरिभिष्ष्याम दिवि षन्तु के ष्ठ 
प्रति ष्फुर त्री षधस्था कमु ष्वित् ।। 17 ।।
उ.भा. – हि षिञ्च , तू षिञ्च , रजःसु षीदन् , इतो षिञ्चत , अभि षतः किमु ष्वित् , सूरभिष्ष्याम , दिवि षन्तु , के ष्ठ , प्रति ष्फुर , त्री षधस्था , कमु ष्वित् – एतानि यथागृहीतानि निपात्यन्ते । हि षिञ्च – अध्वर्यवा तु हि षिञ्च । तू षिञ्च – आ तु षिञ्च हरिमीं द्रोरुपस्थे । रजःसु षीदन् – बुध्ने नदीनां रजुःसु षीदन् । इतो षिञ्चत – परीतो षिञ्चता सुतम् – ओत्वं षत्वं च निपात्यते । अभि षतः – महो विश्वां अभि षतः , अभी षतस्तदाभर । 
नन्वभि षत इति निपातनं च यथाश्रुतमेव ग्रहीतुं न्याय्यम् । अतः – अभी षतस्तदा भर – इत्यत्र षत्वं न प्राप्नोत्यभिशब्दस्य दीर्घत्वात् । सत्यमेवमेतत् यदि नामाधस्तादेव परिभाषितं यथा सामवशाः संधयो नियतविषयापवादका भवन्ति , न तु सर्वत्र । सामवशा इति चैवापवादाञ्जनीयादनुलोमानामन्वक्षरसंधीनां नान्येषां केषाञ्चिदिति । तथा च ज्ञापकं भवति  - नु ष प्र इति । भसन्नु ष प्र पूर्व्यः इत्युदाहरणम् । अत्र प्रेति यद्विशेषणं तत् – प्र नू स मर्तः शवसा – इत्यस्य निर्धारणार्थम् । यदि नुशब्दो दीर्घोपि विधातं षत्वस्य न कुर्यात्तदा प्रशब्दग्रहणं सांर्यकं स्यादिति । तस्मात्सामवशाः संधयोपवादका अनुलोमानामन्वक्षरसंधीनां नान्यत्रेति सिद्धम् । 
किमु ष्वित् – किमु ष्विदस्मै निविदो भनन्त । किम् इति किम् ? इन्द्रं क उ स्विदा चके । सूरिभिष्ष्याम – ध्नन्तो वृत्राणि सूरिभिष्ष्याम । दिविषन्तु – उत स्वानासो दिवि षन्त्वग्नेः । के ष्ठ – के ष्ठा नरः श्रेष्ठतमाः । प्रति ष्फुर – प्रति ष्फुर वि रुज वीड्वंहः । त्री षधस्था – त्री षधस्था सिन्धोवस्त्रिः । कमु ष्वित् – कमु ष्विदस्य सेनया । कम् इति किम् ? उवथे क उ स्विदन्तमः । 
उ षुवाणो दिवि षन्सूरिभिष्ष्या 
मृच्छन्ति ष्म नू ष्ठिसं वंसु षीदति । 
नु ष प्र हि ष्ठो यशसा मही षा 
वि षा भूयामो षु यति ष्ठनेति च ।। 18 ।।
उ.भा. – उ षुवाणः , दिवि षन्, सूरिभिष्ष्याम्, ऋच्छन्ति ष्म, नू ष्टिरम्, वंसु षीदति, नु ष प्र, हि ष्ठो यशसा, मही षा, वि षा, भूयामो षु, यति , ष्ठन – इति च यथागृहीतानि पदानि भवन्ति। उ षुवाणः – सोम उ षुवाणः सोतृभिः। दिवि षन् – दिवि षॠछुक आततः। सूरिभिष्ष्याम् – आ वां सुम्ने वरिमन्सूरिभिष्ष्याम्। ऋच्छन्ति ष्म – ऋच्छन्ति ष्मा निष्पदो मुद्गलीनम्। नू ष्ठिरम् – नू ष्ठिरं मरुतो वीरवन्तम्। वंसु षीदति – श्येनो न वंसु षीदति । नु ष प्र – भसन्नु ष प्र पूर्व्यः। प्र इति किम् ? प्र नू स मर्तः शवसा। हि ष्ठो यशसा – दूतेव हि ष्ठो यशसा जनेषु। यशसा इति किम् ? युवं हि स्यः स्वर्पती । मही षा  - विदे हि माता महो मही षा। वि षा – वि षा होत्रा विश्वमश्नोति । भूयामो षु – भूयामो षु त्वावतः। यति ष्ठन – विश्वे देवासो मनुषो यति ष्ठन।।
वाजी स्तुतो वहन्ति सीं पतिः स्यां दित्सति स्तुतः।
अपो सु म्यक्ष श्रुधि सु त्रिः स्म स्तुहि स्तुहीति न।। 19।।
उ.भा. – वाजी स्तुतः, वहन्ति सीम्, पतिः स्याम्, दित्ससि स्तुतः, अपो सु म्यक्ष, श्रुधि सु,, त्रिः स्म, स्तुहि स्तुहि – इत्येतेषु पदेषु यथाप्राप्तं षत्वं प्रतिषिध्यते। वाजी स्तुतः – वाजी स्तुतो विदथे दाति वाजम्। वहन्ति सीम् – वहन्ति सीमरुणा, रुशन्तः। पतिः स्याम् – अस्य पतिः स्यां सुगवः सुवीरः। दित्ससि स्तुतः – यद्दित्ससि स्तुतो मघम्। अपो सु म्यक्ष – अपो सु म्यक्ष वरुण। म्यक्ष इति किम् ? अपो षु ण इयं शरुः। श्रुधि सु – इन्द्र श्रुधि सु मे हवम्। त्रिः स्म – त्रिः स्म माह्नः श्नथयो वैतसेन। स्तुहि स्तुहि – स्तुहि स्तुहीदेते घा ते।।
युग्मान्तस्थादन्तमूलीयपूर्वै-
रन्तःपदं नम्यतेन्तःपदस्थैः।।20।।
उ.भा. – युग्मान्तःस्थापूर्वैनामिभिरुपहितः सकारः – रेफवकारपूर्वैः – इत्यर्थः। दन्तमूलीयपूर्वैश्च नामिभिरुपहितः सकारो नम्यते। दन्तमूलीयाः – सकारस्तवर्गश्च । अन्तःपदम् – एकस्मिन्पदे। अन्तःपदस्थैः – पदान्तवर्तिभिः। युग्मान्तःस्थापूर्वैः – त्रैष्टुभाद्वा त्रैष्टुभं निरतक्षत, दिषितस्तुका रोदसी नृमणाः। दन्तमूलीयपूर्वैः – सुषाव सोममद्रिभिः, सुषुवुषो मनीषाम्। दुष्टरस्तरन्नरातीः। युग्मान्तःस्थादन्तमूलीयपूर्वैः इति किम् ? इयं शुष्मेभिर्विसखा इवारुजत्। अन्तःपदम् इति किम् ? सना ज्योतिः सना स्वः। अन्तःपदस्थैः इति किम् ? पुरुहूत पुरूवसोसुरघ्नः।।
अन्यपूर्वैरपि पद्यादिभाक्सन्।।21।।
उ.भा. – अन्यपूर्वैरपि नामिभिरुपहितः सकारो नम्यते। युग्मान्तःस्थादन्तमूलीयपूर्वेरित्यपिशब्दः। (पद्यादिभाक्सन्-) पद्यादि भजते यदि। अन्यपूर्वैः – चम्पूवच्छ्येन शकुनः , ये त्वा मृजन्त्यृषिषाण वेधसः। युग्मान्तःस्थादन्तमूलीयपूर्वैः – इन्द्रस्य त्रिष्टुविह भागो अह्नः, स संस्तिरो विष्टिरः सं गृभायति, वेदिषदे प्रियधामाय।।
एकाररेफपृतनोपधश्च।।22।।
उ.भा. – (एकाररेफपृतनोपधः-) एकारोपधो रेफोपधः। चशब्दान्नम्यते पद्यादि सकारः। एकारोपधः – धियो रथेष्ठामजरं नवीनः। रेफोपधः स्वर्षामप्सां वृजनस्य। पृतनोपधः – पृतनाषाह्याय च।।
रेफर्कारर्कारपरः प्रकृत्या।। 23।।
उ.भा. – इदानीमपवादः। (रेफर्कारर्कारपरः-) रेफपर ऋकारपर ऋकारपरश्च, सकारः प्रकृत्या भवति। रेफपरः – पुनाति ते परिस्रुतम्। ऋकारपरः इन्द्रस्य यन्तु प्रसवे विसृष्टटाः। ॠकारपरः – तिसृणां सप्ततीनाम्।।
संस्पृक्स्वृ सर्स्वरिति चाक्षराणाम्।। 24।।
उ.भा. – सम्, स्पृक्, सर्, स्वर् – एतेषां चाक्षराणां सकाराः प्रकृत्या भवन्ति पद्यादावपद्यादौ च सताम्। सम् – सुसमिद्धो न आ वह। स्पृक – दिविस्पृग्यात्यरुणानि।नैवैतदुदाहरणम्, ब्राह्मणं ह्येतत्। न च ब्राह्मणस्याप्युदाहरणं श्रुतं प्लुतत्रयविधानात्। एवं तर्हि यथोदकाहारस्य मत्स्याहरणं पुष्पाहारस्य फलाहरणमविरुद्धमेवमेतदपि। सर् – विसर्माणं कृणुहि। स्वर् – मेषं विप्रा अभिस्वरा।।
सेति चास्य परिपन्नोपधा चेत्।। 25।।
उ.भा. – स, इति – इत्थंभूतस्य, (चास्य-) चाक्षरस्य, आदिसकारः प्रकृत्या भवति। (चेत् -) यदि, तदक्षरं सकारादि, (परिपन्नोपधा-) अनुस्वारस्योपधाभूतम्, स्यात्। सुसंसन्मित्रो अतिथिः शिवो नः। परिपन्नोपधा चेत् इति किम् ? नि षदा पीतये मधु।।
संयोगस्य चाप्यनुनासिकादेः।। 26।।
उ.भा. – संयोगस्य चापि। कथंभूतस्य ? (अनुनासिकादेः-) अनुनासिको वर्ण आदिभूतो यस्य तस्य। यः सकारलक्षणोक्षरविशेष उपधाभूतः स प्रकृत्या भवति। सुसन्दृशं सुप्रतीकम्। सुसङ्काशा मातृमृष्टेव। संयोगस्य इति किम् ? अभिस्वरा निषदा गाः। अनुनासिकादेः इति किम् ? यच्च गोषु दुष्ष्वप्न्यम्।।
सहस्रं सनिता स्थात्रां सावित्रं सूवरी स्नुषे।
समुद्रं सदृशो सारे सायकः साधनी सह।।
सनित स्पष्टः सदृशः सखायं 
सप्तैरेते सानुषब्दश्च पद्याः।। 27।।
उ.भा. – सहस्रम्, सनिता, स्थात्राम्, सावित्रम्, सूवरी, स्नेषु , समुद्रम्, सदृशा, सारे, सायकः, साधनी, सह, सनितः, सह, सनितः, स्पष्टः, सदृशः, सखायम्, सप्तैः- एते पद्याः सानुशब्दश्च सप्रवादः प्रकृत्या भवन्ति। सहस्रम् – चतुःसहस्रं गव्यस्य।। सनिता – सनेम तत्सुसनिता सनित्वभिः। स्थात्राम् भूरिस्थात्रां भूर्यावेशयन्तीम्। सावित्रम् – सुसावित्रमासाविषत् इति प्रैषैकदेषः। सूवकी – सुषूमा वहुसूवरी। स्नुषे – सुपुत्र आदु सुस्नुषे। समुद्रम् – चतुःसमुद्रं धरुणं रयीणाम्। सदृशा – विसदृशा जीविताभिप्रचक्षे। सारे – हिरण्यकेशो रजसो विसारे। सायकः – द्युम्नी – सुशिप्रो हरिमन्यु सायकः। साधनी- आघृणे पशुसाधनी। सह – यथा –वः सुसहासति। सनितः – सनितः सुसनितरुग्र। स्पष्टः – अनुस्पष्टो भवत्येषो अस्य। सदृशः – यमाइव सुसदृशः सुपेशसः । सखायम् – तीव्रं सोमं पिबति गोसखायम्। सप्तैः -  त्रिसप्तैः शूर सत्वभिः। सानुशब्दः – पृदाकुसानुर्यजतो गवेषणः। इदा हि त उषो अद्रिसानो।
से सोमे वक्षणेप्रामि चर्षणि
स्वभिष्टीत्येवमुपधाश्च सर्वे।।28।।
उ.भा. -  सुते, सोमे, वक्षणे, अप्रामि, चर्षणि, स्वभिष्टि (इत्येवमुपधाः) इत्येवं शब्दोपधाभूताः, सर्वे एव पद्यादिसकाराः प्रकृत्या भवन्ति। सुते – सुतेसुते न्योकसे । सोमे – यत्सोमेसोम आभवः। वक्षणे – सुसंशितो वक्ष्यो वक्षणेस्थाः। अप्रामि – अप्रामिसत्य मधवन्। चर्षणि हर्यश्वं सत्पतिं चर्षणीसहम्। स्वभिष्टि – तूतुजिमिन्द्रः स्वभिष्टिसुम्नः।।
अभिसत्वा रयिस्थानो यासिसीष्टाः सिसक्षि च।
तिस्तिसे तिस्तिराणा च सिसिचे सिसिचुश्च न।। 29।।
उ.भा. – चकार समुच्चयार्थीयः। एतेषु यथाप्राप्तं षत्वं प्रतिषिध्यते। अभिसत्वा – अभिवीरो सहोजाः। रयिस्थानः – रयिस्थानो रयिमस्मासु धेहि । यासिसीष्ठाः – देवस्य हेळोव यासिसीष्ठाः। सिसक्षि – छायेव विश्वं भुवनं सिसक्षि। ति तिरे – तिस्तिरे बर्हिरानुषक् । तिस्तिराणा – यतस्रुचा बर्हिष तिस्तिराणा। सिसिचे – सेक्तेव कोशं सिसिचे पिबध्यै। सिसिचुः -  बहु साकं सिसिचुरुत्समुद्रिणम्।।
गोष्ठादिव गोषतमा उपष्टुत्सप्रवादो नार्षदः पर्यषस्वजत्।
 स्वादुषंसदः पुरुषन्तिशब्दः सुषंसदं सुषमिधानुसेषिधत्।। 30।।
उ.भा. -  एतेषु पदेषु षत्वं निपात्यते। गोष्ठादिव – गावो गोष्ठादिवेरते। गोषतमाः – दिवि ष्याम पार्ये गोषतमाः । उपष्टुन् – शिक्षा शचीवस्तव ता उपष्टुत्। सप्रवादो नार्षदः -   सर्वविभक्त्यन्तः – यन्नार्षदाय श्रवः, पुरू सदन्तो नार्षदम्।. पर्यषस्वजत् – यं तौग्र्यो नाधितः पर्यस्वजत्। स्वादुषंसदः – स्वादुषंसदः पितरो वयोधाः – सेति चास्य परिपन्नोपधा चेत्  - इत्यस्य निषेधस्य प्रतिप्रसवः। पुरुषन्ति – शब्दः सर्वविभक्त्यन्तः – याभिर्ध्वसन्ति पुरुषन्तिमावतम्, ध्वस्रयोः पुरुषन्त्योः – संयोगस्य चाप्यनुनासिकादेः – इत्यस्य निषेधस्य प्रतिप्रसवः। सुषंसदम् – परिप्रयन्तं वय्यं सुषंसदम् – अग्ने भव सुषमिधा – समित्यक्षरनिषेधस्य प्रतिप्रसवः। अनुसेषिधत् – पद्यादेः सकारस्य षत्वे प्राप्ते परस्य षत्वं निपात्यते – षड् युक्ताँ अनुसेषिधत्। गोष्ठादिवेत्यादिपञ्चस्वप्राप्ते षत्वे वचनम्।।
तकारे पूर्वपद्यान्तो व्यापन्नोरेफसंहिते
नामिपूर्वः।।31।।
उ.भा. – तकारे परत्रावस्थिते, (पूर्वपद्यान्तः -) पूर्वपद्ययस्यान्तः । कथंभूतः ? व्यापन्नः – सत्वं प्राप्तः। (अरेफसंहिते -) अरेफसंलग्ने तकारे। नामिपूर्व इतिपूर्वपद्यान्तव्यापन्नविशेषणम्। षकारमापद्यते। प्र पाकं शास्सि प्र दिशो विदुष्टरः, आविष्ट्यो वर्धते चारुरासु। तकारे इति किम् ? सक्षन्त इन्द्र निस्सृजः। पूर्वपद्यान्तः किम् ? त्वमग्ने प्रमतिस्त्वं पितासि नः। व्यापन्नोच्चारणं पदेदृष्टस्य सकारस्य षत्वं यता स्यात्। रेफसंहिते इति किम् ? चतुस्त्रिंशद्वाजिनो देवबन्धोः। नामिपूर्वग्रहणं पुनः क्रियमाणमेकारस्य संग्रहं करोति। अग्नेष्ट्वास्येन प्राश्नामि।।
विग्रहे तु त्वा त इत्यनुदात्तयोः ।। 32।।
उ.भा. – विग्रहे, तु – पुनः, त्वा ते इत्येतयोः पदयोः परत्रावस्थितयोः अनुदात्तयोः व्यापन्नः षत्वमापद्यते। त्वा – हविष्ट्वा सन्तं हविषा यजाम। ते – आभिष्टे अद्य गीर्भिर्गृ अन्तः। अनुदात्तयोः इति किम् ? य इत्तद्विद्वस्ते अमृतत्वम्।।
अग्निरेकाक्षरस्यादौ ।।33।।
उ.भा. – अग्निः इत्ययं विसर्जनीयो व्यापन्नस्तकारादेः एकाक्षरस्य पदस्य आदौ वर्तमानो नम्यते। अग्निष्टं ब्रह्मणा सह। एकाक्षरस्यादौ इति किम् ? अग्निस्तुविश्रवस्तमम्।।
नकिश्च ।।34।।
उ.भा. – नकिः इत्ययं विसर्जनीयो नम्यते। चकाराद्व्यापन्नस्तकारादावेकाक्षरे पदे परभूते। नकिष्टं कर्मणा नशत्।।
अथो तनूष्विति।।35।।
उ.भा. – (अथो-) अपि च, तनूषु इत्येतस्मिन्पदे परभूते नकिः विसर्जनीयं व्यापन्नो नम्यते। नकिष्टनूषु येतिरे।
तत्ततन्युस्ततक्षुस्तं तौग्र्यमित्युत्तरेषु निः।। 36।।
उ.भा. – तत् , ततन्युः, ततक्षुः, तम्, तौग्र्यम् – इत्येतेषु , (उत्तरेषु-) उत्तरपदेषु सत्सुः, निः इत्ययं विसर्जनीयो व्यापन्नो नम्यते। तत् – निष्टज्जभार चमसं न वृक्षात्। ततन्युः – मिहं न सूरो अति निष्टतन्युः। तत्तक्षुः – वेनादेकं स्वधया निष्टतक्षुः। तम् – निष्टमूहथूः सुयुजा रथेन। तौग्र्यम् – निष्टौग्र्यं पारयथः समुद्रात्।।
पायुभिः पर्तृभिस्तिरभिर्ददिर्वेरस्मयुः शुचिः । 
उत्तरे त्वमिति ।। 37 ।।
उ.भा. – इत्येतेषां पदानां विसर्जनीयो व्यापन्नः त्वम् इत्येतस्मिन्पद उत्तरे नम्यते । पायुभिः – अदब्धेभिः सवितः पायुभिष्ट्वम् । पर्तृभिः – पर्षि तोकं तनयं पर्तृभिष्ट्वम् । त्रिभिः – त्रिभिष्ट्वं देव सवितः । ददिः – ददिष्ट्वमिन्द्रापांसि वाजान् , सन्ति कामासो हरिवो ददिष्ट्वम् । वेः – पावकशोचे वेष्ट्वम् । अस्मयुः – एतं शंसमिन्द्रास्मयुष्ट्वम् । शुचिः  - शुटिष्ट्वमसि प्रियो न मित्रः ।
ईयुष्टे वावृधुष्टे सधिष्टव । गोभिष्टरेम क्रतुष्टम्।।38।।
उ.भा. – एते च द्वैपदा व्यापन्नोष्मकृतषत्वा निपात्यन्ते। ईयुष्टे – ईयुष्टे ये पूर्वतरामपश्यन्। वावृधुष्टे -  पुरू वावृधुष्ट इन्द्रम्। सधिष्टव – अप्स्वग्ने सधिष्टव। गोभिष्टरेम – गोभिष्टरेमामतिं दुरेवाम्। क्रतुष्टम् – इन्द्र क्रतुष्टमा भर।।
नाहुर्निष्षिध्वरीः प्रभोः।
वन्दारुः षष्टिराविस्त्रिर्बाह्वोरित्यनुदात्तयोः।। 39।।
उ.भा. -  यदुक्तम् त्वा ते इत्यनुदात्तयोः तदेतेषां पदानां सम्बन्धिनो विसर्जनीयस्य न भवति। आहुः – आहुस्ते त्रीणि दिवि बन्धनानि। निष्षिध्वरीः – निष्षिध्ववरीस्त ओषधीः। प्रभोः – प्रभोस्ते सतः परि यन्ति केतवः। वन्दारुः – वन्दारुस्ते तन्वं वन्दे अग्ने। षष्टिः – त्रिः षष्टिस्त्वा मरुतो वावृधानाः। आविः – आविस्ते शुष्मो भवतु। त्रिः – त्रिस्ते अन्नं कृणवत्सस्मिन्नहन्। बाह्वो – बाह्वोस्ते बलं हितम्।।
ॠकाररेफषकारा नकारं समानपदेवगृह्ये नमन्ति।
अन्तःपदस्थमककारपूर्वा अपि संध्याः।।40।।
उ.भा. -  ॠकारश्च रेफश्च षकारश्च – ॠकाररेफषकाराः, नकारं नमन्ति। समानपदे – एकस्मिन्पदे वर्तमाना नकारेण सह। कथंभूते पदे ? अवगृह्ये – द्विखण्डे । कथंभूतं नकारम् ? अन्तःपदस्थम् – पदमध्ये वर्तमानम्। अककारपूर्वा इति ॠकारादीनां  विशेषणम्। अपि संध्याः, अप्यसंध्या – प्राकृताः।
ॠकारस्य – पन्थामनु प्रविद्वान्पितृयाणम्। रेफस्य – प्रयाणे जातवेदसः तदा रभस्व दुर्हणो। षकारस्य – विदुर्विषाणं परिपानम्। समानपदे इति  किम् ? त्रिरनुव्रते जने। अवगृह्ये इति किम् ? उष्ट्रानां विंशतिं शता। अंतः पदस्थम् इति किम् ? जुहुराणश्चिन्मनसा परियन्। अककरापूर्वाः इति किम् ? यमासा कृपनीळम्, यो अग्निः क्रव्यवाहनः, अक्षानहो नह्यतनोत सोम्याः। अनुव्रते जने इत्यत्र प्राप्नोति – पूर्वो नन्ता नतिषु नम्यमुत्तरम् इति वचनान्न भवति।।
संध्य उष्माप्यनिङ्ग्ये।।41।।
उ.भा. -  संधौ भवः – संध्यः – संधिजः, ऊष्माप्यनिङ्ग्ये पदे वर्तमानो नकारं नमयति। यदि क्लोसमनु ष्वणि। संध्यः इति किम् ? महीमे अस्य वृषनाम शूषे।।
न मध्यमै स्पर्शवर्गैर्व्यवेतम्।। 42।।
उ.भा. – न नमयन्ति नकारमृकाररेफषकारा मध्यमैः स्पर्शवर्गैः, (व्यवेतम्-) व्यवहितम्। चवर्गटवर्गतवर्गा मध्यमाः। ऋजुनीती नो वरुणः। आ निवर्तन वर्तय। अभिष्टने ते अद्रिवः।। 
परिप्रऋषीन्द्रादिषु चोत्तमेन।।43।।
उ.भा. – परि, प्र, ऋषि, इन्द्र – इत्येवम् आदिषु पदेषु उत्तमेन अपि स्पर्शवर्गेण पकारादिना व्यवह्रितं नकारमृकाररेफषकारा न नमयन्ति। परि – परिपानमन्ति ते, यमस्य माता पर्युह्यमाना। प्र-प्रमिनो मनुष्या युगानि। ऋषि – ऋषिमना य ऋषिकृत्स्वर्षाः। इन्द्र – इदं त्यत्पात्रमिन्द्रपानम्। आदिग्रहणादिह न भवति निषेधः – सुप्रपाणं भवत्वध्न्याभ्यः।।
तथा शकारसकारव्यवेतं सर्वादिषु ।।44।।
उ.भा. – यथाधस्तनयोर्मध्यमोत्तमवर्गव्यवेतं नकारमृकारेफषकारा न नमयन्ति तथा शकारसकारव्यवेतं नकारमृकाररेफषकारा न नमयन्ति सर्वादिषु पदेषु। अहन्नहिं परिशयानमर्णः। इदा हि त उषो अद्रिसानो। सर्वादिग्रहणं परिप्रऋषीन्द्रादिष्वेवेति निवृत्त्यर्थम्।।
पूर्वपदान्तगं च।।45।।
उ.भा. – (पूर्वपदान्तगं च -) पूर्वपदस्य चान्तगतम्, नकारमृकाररेफषकारा न नमयन्ति। कर्मन्कर्मञ्छतमूतिः।।
नाभिनिर्णिक्प्रवादादी।।46।।
उ.भा. – (नाभिनिर्णिक्प्रवादादी -) नाभिनिर्णिक्शब्दयोरादिभूतम्, नकारमृकाररेफषकारा न नमयन्ति। नाभि – रथेन वृषनाभिना। निर्णिक् – अतः सहस्रनिर्णिजा, पतरेव चचरा चन्द्रनिर्णिक्। आदिशब्दोच्चारणं परस्य णत्वं साधयति।।
यकारस्पर्शसंहितम्।। 47।।
उ.भा. – (यकारस्पर्शसंहितम् -) यकारसंलग्नं स्पर्शसंलग्नम्, नकारमृकाररेफषकारा न नमयन्ति। यकारसंहितम् – द्युम्नी सुशिप्रो हरिमन्युसायकः। स्पर्शसंहितम् – वृत्रघ्ने परि षिच्यसे, सुषुम्नेषितत्वता। यकारत्पर्शसंहितम् इति किम् ? प्रातर्याव्णः सहस्कृत।।
कर्मनिष्ठां दीर्घनीथे ।।48।।
उ.भा. – इत्येतयोः पदयोप्नकारमृकाररेफषकारा न नमयन्ति। कर्मनिष्ठाम् – अग्निर्वीरं श्रुत्यं कर्मनिष्ठाम्। दीर्घनीथे – दीर्घनीथे दमूनसि।।
भानुशब्दे ।।49।।
उ.भा. – (भानुशब्दे -) भानुशब्दस्य नकारम्, ऋकारादयो यथासंभवं न नमयन्ति। स्वर्भानोरघा।।
हिनोमि च।।50।।
उ.भा. – हिनोमि इति च नकारमृकारादयो न नमयन्ति। यां वां होत्रां परिहिनोमि मेधया।।
ह्रस्वोदयं त्वेषपुर्वेवमादिषु।।51।।
उ.भा. – ह्रस्व उदयो यस्य नकारस्य स तथोक्तः। तं ह्रस्वोदयं त्वेष पुरु इति एवमादिषु पदेषु वर्तमानं नकारं रेफषकारौ न नमयतः। त्वेष – यतो जज्ञ उग्रस्त्वेषनृम्णः। पुरु – पुरुनृम्णाय सत्वने। ह्रस्वोदयम् इति किम् ? पुरुणीथा जातवेदो जरस्व।।
त्रिशुभ्रयुष्मादिषु चोभयोदयम् ।।52।।
उ.भा. – त्रि, शुभ्र, युष्मा – इत्येवम् आदिषु पदेषु। उभयोदयम् – ह्रस्वोदयं दीर्घोदयं च। नकारं रेफषकारौ न नमयतः। त्रि – त्रिनाके त्रिदिवे दिवः, त्रिनाभि चक्रमजरम् – इत्यस्य तु नाभिर्निर्णिक्प्रवादादी – इत्यनेनापि सिद्धो नतिप्रतिषेधः। शुभ्र – वहेथे शुभ्रयावाना। युष्मा – युष्मानीतो अभयम्।।
अहकारेष्वधित्र्यक्षरेषु च
पुरःपुनर्दुश्चतुर्ज्योतिरादिषु।। 53।।
उ.भा. – (अहकारेषु -) हकारावर्जितेषु । अधिकत्र्यक्षरेषु च पदेषु – चतुरक्षरादिषु चेत्यर्थः। उभयविशेषणविशिष्टानि पदानि गृह्यन्ते। पुरः, पुनः, दुः, चतुः, ज्योतिः – इति आदिषु च नकारो वर्तमानो नतिं न लभते। पुरः – पुरोयावानमाजिषु। पुनः – पुनरागाः पुनर्नव। दुः –दुर्नियन्तुः परिप्रीतो न मित्रः।। चतुः – स जिह्वया चतुरनीकः। ज्योतिः -  शं नो अग्निर्ज्योतिरनीको अस्तु। अहकारेषु इति किम् ? कुमारदेष्णा जयतः पुनर्हणः।। अधिकत्र्यक्षरेषु इति किम् । दुर्णामा योनिमाशये ।।
उस्रयाम्णेनुस्रयाम्णे सुषाम्णे
वृषमण्यवोधिषवण्या प्रण्यः।।54।।
उ.भा. – एतेषु षट्सु पदेषु णत्वं निपात्यते – यकारस्पर्शसंहितम् इत्यनेन निषिद्धं सत्। उस्रयाम्णे – अरं म उस्रयाम्णे। अनुस्रयाम्णे – अरमनुस्रयाम्णे । सुषाम्णे – युवं वरो सुषाम्णे – स्पर्शसंहितानि त्रीष्युदाहरणानि । वृषमण्यवः – समानमेकं वृषमण्यवः पृथक् । अधिषवण्या – यत्र द्वाविव जघनाधिषवण्या कृता । प्रण्यः – इमा उ ते प्रण्यो वर्धमानाः – एतानि त्रीणि यकारसंहितानि।।
दूध्यदूणळ्रभप्रवादा
दुर्दुभूतमक्षरं तेषु नन्तृ।।55।।
उ.भा. – दूढ्य, दूणश, दूळभ – एते प्रवादाः कृतदन्त्यमूर्धन्यभावा निपातिताः। न चाप्यत्र ऋकाररेफषकाराणामन्यतमोपि विद्यते, अतः कारणमपि दर्शयति। दुरित्येतदक्षरं  मात्रिकं दूभूतं द्विमात्रिकं सदेतेषु नन्तृ धकारनकादकारेषु।
दूढ्य न दूढ्ये अनु ददासि वामम् , मन्युं जनस्य दूढ्यः। दूणाश दूणाशं सख्यं तव , त्रिरुत्तमा दूमशा। दूळभ – इमे मित्रो वरुणो दूळभासः, परि ते दूळभो रथः।।
(नतिसंधिः – नकारस्य णकारः) (पूर्वानुवृत्तः)
अव्यवेतं विग्रहे विघ्नकृद्भी
रेफोष्माणौ सर्वपूर्वौ यथोक्तम् ।।56।।
उ.भा. – अव्यवेतम् – अव्यवहितम्, नकारम्। विग्रहे – नानापदे, वर्तमानं नकारमेव। विघ्नकृद्भिः – विघ्नकर्तारस्त्रयो मध्यमा वर्गास्तैः, अव्यवेतं नकारमेव। रेफोष्माणौ – रेफषकारौ, नकारं नमयतः। सर्वपूर्वौ – ककारपूर्वावपि। यथोक्तम् – येन प्रकारेणोक्तम् एतदधिकृतं वेदितव्यम्।
वक्ष्यति – नयत्यर्थं च प्र परीति पूर्वौ इति – अध्वरेषु प्र णीयते, वाजी सन्परि णीयते। अव्यवेतम् इति किम् ?  इह श्रवो वीरवत्तक्षता नः। प्लुताकारान्तं सषकारम् इति प्राप्तिः। सर्वपूर्वौ इति किम् ? शिक्षा णो अस्मिन्पुरुहूत। विग्रहग्रहणं समानपदाधिकारनिवृत्यर्थम् । रेफोष्मग्रहणमृकारनिवृत्त्यर्थम्। यथोक्तग्रहमादिह न भवति – बलं धेहि तनूषु नः।।
आनीन्तु त्यं नोनुवुर्नोनुमश्च
नयत्यर्थं च प्र परीति पूर्वौ ।।57।।
उ.भा. – आनीत्, नु त्यम्, नोनुवुः, नोनुमः – इत्येतानि च पदानि नयत्यर्थं च। अर्थग्रहणान्नयतेः सर्वाणि रूपाणि गृह्यन्ते। प्र परि इति एतौ पूर्वौ सन्तौ नमयतः। आनीत् – अद्येदु प्राणीदममन्। नु त्यम् – प्र णु त्यं विप्रमध्वरेषु । त्यम् इति किम् ? प्र नू स मर्तः। नोनुवुः – अभि प्र णोनुवुर्गिरः। नोनुमः – इमा अभि प्र णोनुमः। नयत्यर्थं च – वाजी सन्परि णीयते, अध्वरेषु प्र णीयते। पूर्वौ इति वचनाद्व्यवहितस्यन भवति प्र यं राये निनीषसि।।
पुरुप्रिया ब्रह्म सुतेषु नेषि
प्लुताकारान्तं सषकारमिन्द्र
नते सु स्मेति सवनेषु पर्षि
स्वरर्यमा प्रोरु परीति तैर्नः।।58।।
उ.भा. – पुरुप्रिया, ब्रह्म, सुतेषु, नेषि, प्लुताकारान्तं सषकारम् – मात्रिकोकारः स लक्षणवशाद् द्विमात्रिकः सन्प्लुत उच्यते। प्लुतोकारोन्ते यस्य पदस्य तत्तथोक्तम्। सह षकारेण वर्तत इति सषकारं पदम्। इन्द्र, नते सु स्मेति – नतिं प्राप्ते सु स्म इत्येते पदे , सवनेषु, पर्षि, स्वः, अर्यमा, प्र, उरु, परि इति – (तैः -) एतैः, पदैरुपहितं सत् नः इत्येतत्पदं नम्यते।
पुरुप्रिया – पुरुप्रिया ण ऊतये। ब्रह्म – ब्रह्मा ण इन्द्रेण याहि विद्वान्। सुतेषु – शक्रो यथा सुतेषु णः। नेषि – नेषि णो यता पुरा। प्लुताकारान्तं सषकारम् – क्षरा णो अभि वार्यम् , अर्षा णः सोम शं गवे। प्लुताकारान्तम् इति किम् ? तेन सोमाभि रक्ष नः, पूषा नो यथा वेदसामसद् वृधे। सषकारम् इति किम् ? यत्रा नश्चक्रा जरसं तनूनाम्। इन्द्र – समिन्द्र णो मनसा नेषि गोभिः। नते सु स्मेति – अभी षु णः सखीनाम्, मो षु णः परापरा , त ऊ षु णो महो यजत्राः, आसु ष्मा णो मघवन्निन्द्र पृत्सु। नते इति किम् ? प्र सू न आयुर्जीवसे तिरेतन, इन्द्र सूरीन्कृणुहि स्मा नो अर्धम् । सवनेषु – रारन्धि सवनेषु णः। पर्षि – पर्षि णः पारमंहसः स्वस्ति। स्वः – ईशानासो ये दधते स्वर्मः। अर्यमा – अर्यमा णो अदितिः। प्र-प्र ण स्पार्हाभिरुतिभिः। उरु – उरु णो वाजसातये। परि – परि णः शर्मयन्त्या।।
हेळो मुञ्चतं मित्राय राया पूषा गध्यविषच्छकारवत्।
नव्भिस्त्मने वाजान्कृणोत द्वे नय प्रतरं परेषु न।। 59।।
उ.भा. – हेळः, मुञ्चतम्, मित्राय, राया, पूषा, गधि, अविषत्, छकारवत् – छकारसयुक्तं पदम्, नव्येभिः, त्मने, वाजान्, कृणोत, द्वे पदे नय प्रतरम् – इत्येतेषु पदेषु, (परेषु-) परभूतेषु, नः इत्येतस्य पदस्य यदुक्तं पुरुप्रियादिभिरुपपदैर्णत्वं तत् न भवति।
हेळः परि नो हेळो वरुणस्य। मुञ्चतम् – प्र नो मुञ्चतं वरुणस्य पाशात्। मित्राय – प्र नो मित्राय वरुणाय वोच। राया – प्र नो राया परीमसा। पूषा – प्र नः पूषाः चरथम्। गधि – एन्द्र नो गधि प्रियः। अविषत् – स वाजेषु प्र नोविषत्। छकारवत् – प्र नो यच्छत्वर्यमा। नव्येभिः – प्र नो नव्येभिस्तिरतम् । त्मने – नू मित्रो वरुणो अर्यमा नस्त्मने। वाजान् – प्र नो वाजान्रथ्यो अश्वबुध्यान्। कृणोत – देवीः षळुर्वीरुरु नः कृणोत। उर्वीति णत्वे प्राप्ते प्रतिषेधः। द्वे नय प्रतरम् – प्र नो नय प्रतरं वस्यो अच्छ। द्वे इति किम् ? प्र णो नय वस्यो अच्छ।।
गोरोहेण निर्गमाणीन्द्र एणा इन्द्र एणं स्वर्ण परा णुदस्व
अग्नेरवेण वार्ण शक्र एणम्।। 60।।
उ.भा. – इत्येतेषु नकारः संधिजैरपि पूर्वपदस्थैर्निमित्रैर्नम्यते। गोरोहेण – गोरोहेण तौग्र्यो न जिव्रिः। निर्गमाणि – तिरश्चता पार्श्वान्निर्गमाणि। इन्द्र एणाः – इन्द्र एणा नि यच्छतु। इन्द्र एणम् – इन्द्र एणं प्रथमो अध्यतिष्ठत्। स्वर्ण – स्वर्ण वस्तोरुषसामरोचि। परा णुदस्व – परा णुदस्व मधवन्नमित्रान्। अग्नेरवेण – अग्नेरवेण मरुताम्। वार्ण – वार्ण पथा रथ्येव। शक्र एण् – शक्र एणं पूपयत्।।
(नतिसंज्ञा)
एषा नतिर्दन्त्यमूर्धन्यभावः।। 61।।
(नति – संज्ञा)
उ.भा. – अन्तःपादं नाम्युपधः सकारः इत्येवमादि यदुक्तम्, (एषा नतिः-) तन्नतिः, इति वेदितव्यम्। (दन्त्यमूर्धन्यभावः -) दन्त्यानां वर्णानां मूर्धन्यभावः, नतिरित्यभिधीयते। नतिसंज्ञायाः प्रयोजनम् – नतिं प्लुतोपाचरिते इति।।
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ
प्रातिशाख्यभाष्ये पञ्टमं पटलम्।। 
6 : ध्वन्यागम – पटलम् 
क्रमः ( वर्णद्विर्वचनम् )
नियमानां सर्वत्र संगतिः 
अभिनिधानम् 
यमः 
स्वरभक्तिः 
ध्रुवसंज्ञो नादः 
अभिनिधानलोपे मतद्वयम् 
प्रथमस्पर्शस्य द्वितीयस्पर्शभावः 
क्शा – स्थाने ख्याऽऽदेशः 
( क्रमः – वर्णद्विर्वचनम् )
स्वरानुस्वरोपहितो द्विरुच्यते 
संयोगादिः स क्रमोऽविक्रमे सन् ।। 1 ।। 
उ.भा. – ( स्वरानुस्वारोपहितः ) स्वरेणानुस्वारेण चोपहितः , संयोगादिः वर्णः अविक्रमे वर्तमानः सन् , द्विरुच्यते , सः – एषः विधिः , ( क्रमः ) क्रमसंज्ञः , वेदितव्यः । आ त्वा रथं यथोतये , सोमानं स्स्वरणम् । स्वरानुस्वारोपहितः इति कस्मात् ? त्वावतः पुरूवसो । संयोगादिः इति कस्मात् ? आ ते पितर्मरुताम् , अयं स यस्य शर्मन् । अविक्रमे इति कस्मात् ? यः प्राणतो निमिषतः ।।
सोष्मा तु पूर्व्येण सहोच्यते सकृत्स्वेन ।। 2 ।।
उ.भा. – सोष्मा तु वर्णः , स्वेन पूर्व्येण – स्ववर्गीयेण पूर्व्येण , सहोच्यते सकृत् । वि ह्यक्ख्यं मनसा , अब्भ्रातेव पुंसः ।    
असंयोगादिरपि च्छकारः ।। 3 ।। 
उ. भा. – ( असंयोगादिरपि च्छकारः ) क्रामति । उप च्छायामिव घृणेः , तुच्छ्येनाभ्वपिहितं यदासीत् ।
परं रेफात् ।। 4 ।।
उ.भा. – रेफात्परं क्रामति – अर्द्ध वीरस्य । परं रेफात् इत्यविशेषेणोक्तत्वाद् राजा इत्यत्र आकारस्य प्राप्नोति । स्वरोपहिताधिकारान्न । एवमपि पुरोहितम् इत्योकारस्य प्राप्नोति । संयोगाद्यधिकारान्न । तत्सिद्धं स्वरोपहितात् संयोगादे रेफात्परमिति । 
स्पर्श एवं लकारात् ।। 5 ।।
उ.भा. – यथा रेफात्परं व्यञ्जनं क्रामति एवं लकारात् परः स्पर्शः क्रामति । महत्तदुल्ब्बं रथविरम् । स्वरोपहितात्संयोगादेरित्येव – अललाभवन्तीः । स्पर्शः इति किम् ? शतवल्शः । 
ऊष्मणो वा ।। 6 ।।
उ.भा. – ऊष्मणः परः स्पर्शो वा क्रामति । प्रास्त्तौदृष्वौजा ऋष्वेभिः , आपो हि ष्टा मयोभुवः , प्र व स्प्पळक्रन्सुविताय , अङ्गिरसां सामभि स्त्तूयमानाः । ऊष्मणः परेषां प्रथमद्वितीयानामेव स्पर्शानां द्विर्वचनमिष्यते , न सर्वेषाम् । तस्मात् अस्मे इत्यष्मणः एव द्विर्वचनं भवति , न परस्य । दशासामिष्टमिति कथमेतदध्यवसीयत इति चेत् । ऊष्मण्यघोषोदये लुप्यते  इत्यत्र लघुना स्पर्शग्रहणेन सिद्धेsघोषस्पर्शोदय इति – त्रिः स्म माह्नः इत्यत्र मकारस्य द्विर्वचनप्रतिषेधार्थं यदघोषग्रहणं करोति तज्ज्ञापयति न सर्वेषां स्पर्शानां द्विर्वचनं भवतीति । शास्त्रन्तरेष्वपि तथा दृश्यते । शरः खयः इति शरः परेषां खयां द्विर्वचनं भवतीति । 
नावसितम् ।। 7 ।।
उ.भा. – न खलु , ( अवसितम् ) पदावसाने वर्तमानम् , रेफात्परं व्यञ्जनं क्रामति । दर्त् , वर्क् । 
न रेफः ।। 8 ।।
उ.भा. – रेफः च न क्रामति । अर्द्धं वीरस्य । नैतदुदाहरणं युक्तम् – न परक्रमोपधा इत्यनेनैव सिद्धत्वात् । इदं तर्हि युक्तं यत्र परक्रमः प्रतिषिध्यते । दर्त् , वर्क् इत्यप्राप्तप्राप्त्यर्थम् । 
वोष्मा संयुक्तोsनपधः ।। 9 ।।
उ.भा. – अनुपधः संयुक्त ऊष्मा वा क्रामति । ह् ह्वयाम्यग्निम् श्शचोतन्ति कोशाः , स्सयन्दन्तां कुल्याः । ऊष्मा संयुक्तः इति किम् ? सोमः । अनपधः इति कस्मात् ? मुहुरा ह् ह्रादुनीवृतः ।   
न तूष्मा स्वरोष्मपरः ।। 10 ।।
उ.भा. – न तु खलु ऊष्मा, ( स्वरोष्मपरः ) स्वरोपरो वा ऊष्मपरो वा , क्रामति । स्वरपरः – प्रत्यु अदर्शि पर्षि । ऊष्मपरः – यस्सोम सख्ये तव । किमर्थमिदमुच्यते ? त्रयः सकारा मा भूवन्निति । स्वरोष्मपरः इति कस्मात् ? अदर्श्श्यायती , आविर्दूतान्कृणुते वर्ष्ष्याँ अह ।     
न परक्रमोपधा ।। 11 ।।
उ.भा. – न तु खलु ( परक्रमोपधा ) परक्रमस्योपधा , क्रामति । महत्तदुल्ब्बम् । प्रास्त्तौदृष्वौजाः ।।
सहातिहाय पवमान यस्य 
द्वे तने चेत्युपहितः पदादिः । छकारः ।। 12 ।।
उ.भा. – सह, अतिहाय, परमान, यस्य, द्वे तने च – इत्येतैः उपहितः पदादिश्छकारो न क्रामति । सह – सहस्तोमाः सहछन्दस आवृतः । अतिहाय – अतिहाय छिद्रा गात्राणि । परमान – यत्र ब्रह्मा परमान छन्दस्याम  यस्य - यस्य छायामृतम् । द्वे तने च – अध स्मा यच्छ तन्वे तने च छर्दिः । पदादि – ग्रहणमुत्तरार्थम् । द्वे इति कस्मात् ? उतो तदस्मै मध्विच्चच्छद्यात् । 
दीर्घेण च मेतिवर्जम् ।। 13 ।।
उ.भा. – दीर्घेण च उपहितः पदादिश्छाकारो न क्रामति , ( मेतिवर्जम् ) मा इत्येतद्दीर्घं वर्जयित्वा । मर्माणि ते वर्मणा छादयामि । दीघण इति कस्मात् ? उप च्छायामिव घृणेः । मेतिवर्जम् इति कस्मात् ? मा च्छेद्म रश्मीँरिति । पदादिः इति किम् ? ऐच्छाम त्वा बहुधा जातवेदः ।।
संयुक्तं तु व्यञ्जनं शाकलेन ।। 14 ।।
उ.भा. – संयुक्तं व्यञ्जनं दीर्घात्परं न क्रामति शाकलेन विधानेन । व्यञ्जनग्रहणं छकाराधारनिवृत्त्यर्थम् । आ त्वा रथं यथोतये । शाकलेन इति कस्मात् ?आ त्त्वा रथम् । पदादिरित्येवानुवर्तते – रात्त्र्याश्चिदन्धो अति देव । संयुक्तम् इति कस्मात् ? मा च्छेद्म । एवमेके । 
अपरे दीर्घग्रहणं पदादिग्रहणं च नानुवर्तयन्ति । अविशेषेण सर्वत्र शाकलमिच्छन्ति । आ त्वा रथम् । रात्र्याश्चिदन्धः । तव त्यत् । यज्जायथा अपूर्व्य ।।
पदान्तीयो ह्रस्वपूर्वो ङकारो 
नकारश्च क्रामत उत्तरे स्वरे ।। 15 ।।
उ.भा. – पदान्तीयो ह्रस्वपूर्वो ङकारो नकारश्च क्रामत उत्तरे स्वरे सति । कीदृङ्ङिन्द्रः सरमे , अहन्नहिं परिशयानम् । ह्रस्वपूर्वः इति कस्मात् ?अर्वाङेहि सेमकामं त्वाहुः , पशून्ताँश्चक्रे वायव्यानारण्यान् । पदान्तीयः इति किम् ? सिनीवालि । 
( नियमानां सर्वत्र संगतिः )
अनादेशे पटलेsस्मिन्विधानं 
सर्वत्र विद्यादपि वैकृतानाम् ।। 16 ।।
उ.भा. – अनादेशे । कस्य ? पदान्तपदाद्योः । अस्मिन्पटले द्विर्वचनादि यत् विधानं तत् – पदान्तादिष्वेव विकारशास्त्रं पदे दृष्टेषु इत्येतां परिभाषामुपमर्द्य सर्वत्र भवतीति विद्यात् । अपि वैकृतानां वर्णानां किं पुनः प्राकृतानाम् । के पुनर्वैकृताः ? ये पदेsदृष्टाः । यथा – प्रथमास्तृतीयभूता अन्तःपाताश्चेत्येवमादयः ।। 
( अभिनिधानम् )
अभिनिधानं कृतसंहितानां 
स्पर्शान्तस्थानामपवाद्य रेफम् । 
संधारणं संवरणं श्रुतेश्च
स्पर्शोदयानाम् ।। 17 ।।
उ.भा. – अभिनिधानमित्यधिकारः । यदित ऊर्ध्वमनुक्रमिष्यामः , कृतसंहितानाम् – ( वर्णानाम् )संहिताकार्येषु कृतेषु, पश्चाद्भवतीत्यर्थः । केषामभिनिधानम् ? ( स्पर्शान्तस्थानाम् ) स्पर्शानां च अन्तःस्थानां च , अपवाद्य रेफं स्पर्शोदयानां तद्भवति । किं पुनस्तदभिनिधानं नाम ? संधारणं च वर्णस्य, संवरणं च , ( श्रुतेः ) वर्णश्रुतेः – एतदभिनिधानमिति वेदितव्यम् । अर्वाग् देवा अस्य , उप मा षड् द्वाद्वा , यद् देवा अदः सलिले , पुरू यो दग्धासि वना , अब्दया चित् । उल्कामिव , दधिक्राव्णः । 
कृतसंहिताग्रहणम् – यद् यद् यामि – इत्यसंयुक्तेsभिनिधाने तृतीयश्रवणार्थम् । स्पर्शान्तःस्थानाम् इति कस्मात् ? ब्रह्म, विष्णुः, स्म, पृश्निः । अपवाद्य रेफम् इति कस्मात् ? अद्याद्या श्वःश्वः , अध्वानयद्दुरिता । सिनीवाल्यै जुहोतन, वव्रिवांसं महीरपः । 
अपि चावसाने ।। 18 ।।
उ.भा. – अवसानेsपि च वर्तमानानामेतेषां वर्णानामभिनिधानं वेदितव्यम् । वाक्, विट्, यत्, त्रिष्टुप् ।।
अन्तस्थाः स्वे स्वे च परेsपि रक्ताः ।। 19 ।।
उ.भा. – अन्तःस्था अभिनिधीयन्ते स्वे स्वे च प्रत्यये, अरक्ता अपि रक्ता अपि । य--य—युजम् , इम—लोगम् , अङ्गादङ्गाल् लोम्नोलोम्नः , त—वो दस्ममृतीषहम् , तमर्व्वन्तम् । स्वे स्वे च इति किम् ? सिनीवाल्यै ।
लकार ऊष्मस्वपि शाकलेन ।। 20 ।।
उ.भा. – लकारः अभिनिधीयत ऊष्मस्वपि प्रत्यतेषु शाकलेन विधानेन । नारायासो न जल्हवः । वनस्पते शतवल्शः । शाकलेन इति कस्मात् ? न जल्हवः , शतवल्शः ।     
खकारे चैवमुदये ककारः ख्यातेर्धातोः ।। 21 ।।
उ.भा. – खकारे चोदये ख्यातेर्धातोः ककार एवम् । कथम् ? शाकलेनाभिधीयते । अक्ख्यद्देवः । शाकलेन इति कस्मात् ? अक्ख्यद्देवः ।
सप्शतेर्वा पकारः ।। 22 ।।
उ.भा. – रप्शतेः , ( वा ) च, पकारः शकार एवम् । कथम् ? शाकलेनाभिनिधीयते । विरप्शी गोमती मही । शाकलेनेति कस्मात् ? विरप्शी गोमती मही ।
पदान्तीया यरवोष्मदयाश्च
स्पर्शाः पदादिष्ववरे मकारात् ।। 23 ।।
उ.भा. – पदान्तीयाः स्पर्शाः , ( अवरे मकारात् ) मकारं वर्जयित्वा, ( यरवोष्मोदयाश्च पदादिषु ) य,र,व ऊष्मा – इत्येतेषु च पदादिषु  स्पर्शः इति किम् क्रामति एवं लकारात् परः स्पर्शः क्रामति । महत्तदुल्ब्बं रथविरम् । स्वरोपहितात्संयोगादेरित्येव – अललावर्तमानेषूदयेषु, शाकलेनाभिधीयन्ते । यद्यद्यामि तदा भर। तद् रासभो नासत्या । यान् वो नरो देवयन्तः । दध्यङः ह मे , अर्वाक् शफाविव , शर्मन् स्याम । 
स्पर्शग्रहणमन्तःस्थाधिकारनिवृत्त्यर्थम् । पदान्तीयाः इति कस्मात् ? त्वं तान्त्सं च – इत्यत्रान्तःपातलक्षण्स्य तकारस्य न भवत्यपदान्तत्वात् । पदादिषु इति कस्मात् ? उद्वेति सुभगः – इत्यत्र उकारस्य पदादित्वात्पूर्वस्य न भवति । अवरे मकारात् इति कस्मात् ? सम्राशी श्वसुरे भव । 
असंयुक्तं शाकलम् ।। 24 ।।
उ.भा. -  लकार ऊष्मस्वपि शाकलेन इत्येवमादि यदनुक्रान्तं शाकलं तत् असंयुक्तं भवतीति वेदितव्यम् । उक्तान्येवोदाहरणानि । 
तन्न पद्ये स्वित्युत्तरे ।। 25 ।।

उ.भा. – न खलु, ( तत् ) शाकलम् , वेदितव्यं सु इति एतस्मिन् उत्तरे पद्ये । अप्स्वग्वे सधिष्टव । स्वित्युत्तरे इति कस्मात् ? यद्यद् यामि तदा भर ।।
वा त्वनेकाक्षरान्त्याः ।। 26 ।।
उ.भा. – अनेकाक्षरान्त्याः तु स्पर्शा वा शाकलमापद्यन्ते पद्ये स्वित्युत्तरे वाजमर्वत्सु पय उस्त्रियासु । अनेकाक्षरान्त्याः इति कस्मात् ? ह्यत्सु क्रतुं वरुणो अप्स्वग्निम् इति ।
सर्वत्रैके करणस्थानभेदे वा शाकलम् ।। 27 ।।
उ.भा. – सर्वत्र – पद्ये चापद्ये च । एके आचार्याः, ( करणस्थानभेदे ) करणभेदे च स्थानभेदे च, वा – विभाषा, शाकलम् इच्छन्ति । करणभेदे । क्रियत इति करणं प्रयत्नो वर्णात्मगुणतत्त्वता । तस्य भेदे – सकृत् सु नः । स्थानभेदे – अब्जाः, यद् बंहिष्ठम् । उबयोर्भेदे – अप्स्वग्ने, नृषद् वरसत् । करणस्थानभेदे इति कस्मत् ? तत्तदग्निः , यत् ते यमम् । वा त्वनेकाक्षरान्त्याः, इति प्रकृते वाग्रहणे पुरर्वाग्रहणमनेकाक्षराधिकारनिवृत्त्यर्थम् ।
प्रथमे स्पर्शवर्गे ।। 28 ।।
उ.भा. – ( प्रथमे स्पर्शवर्गे ) प्रथमस्पर्शवर्गस्य एके आचार्याः शाकलमिच्छन्ति । सम्यक् स्रवन्ति , अर्वाग् रथं विश्ववारम् , प्रत्यङः विश्वं स्वः । 
( यमः )
स्पर्शा यमानननुनासिकाः स्वा-
 न्परेषु स्पर्शेष्वनुनासिकेषु ।। 29 ।।
उ.भा. – अननुनासिकाः स्पर्शाः स्वान्यमान् आपद्यन्ते अनुनासिकेषु स्पर्शेषु परेषु । पलिक्नीरित् , चख्नथुः, परि ग्मन् , वृत्रघ्ने परि, निदो यत्र मुमुच्महे, परिज्मानमिव, आत्मा ते वातः, अमथ्नादन्यम् , वद्मा सूनो, आ ते दारूणि दध्मसि, आप्नानं तीर्थम् , गृभ्णाणि ते । स्पर्शाः इति कस्मात् ? स्त्री हि ब्रह्मा, दधिक्राव्णः । अननुनासिकाः इति कस्मात् ? अर्वाङः नरा, समन्न्या यन्ति । स्वान् इति किमर्थमुच्यते ? संज्ञाप्रकरणे – चतस्रोsन्तस्थाः, अष्टा ऊष्मणः इति वर्णाः कृतसंख्या निर्दिश्यन्ते, न तथा यमाः । तस्मादिह स्पर्शा यमानननुनिसिका इत्युच्यमाने विंशतित्वात्स्थानिनामादेशानामपि यमानां विंशतित्वप्रसङ्गः । स मा भूत् । चतुर्णामेव यमानां प्रथमाः प्रथमं द्वितीया द्वितीयमेवमा पञ्चमादापद्येरन्नित्युच्यते । स्पर्शेषु इति कस्मात् ? उपस्थाँ एका । अनुनासिकेषु इति कस्मात् ? यद्बंहिष्ठम् ।।
न स्पर्शस्योष्मप्रकृतेः प्रतीयाद्यमापत्तिम् ।। 30 ।।
उ.भा. – न खलु स्पर्शस्योष्मप्रकृतेर्यमापत्तिम् , ( प्रतीयात् ) जानीयात् । प्रदोधुवच्छ्मश्रुषु । 
नाभिनिधानभावम् ।। 31 ।।
उ.भा. – अभिनिधानभावं चोष्मप्रकृतेः स्पर्शस्य न प्रतीयात् । घनेव वज्रिञ्छ्नथिहि ।
यमः प्रकृत्यैव सदृक् ।। 32 ।।
उ.भा. – यमः प्रकृत्यैव सदृग्भवति । यस्य यमापत्तिरुच्यते तत्स्वरूपो भवतीत्यर्थः । पलिक्नीः इत्यत्र ककाररूपो यमो वेदितव्यः, अग्मन् इति गकाररूपः, जघ्नथुः इति घकाररूपः, परिज्मानम् इति जकाररूपः, अप्नस्वतीम् इति पकाररूपः ।
श्रुतिर्वा यमेन मुख्यास्ति सयानकाला ।। 33 ।।
उ.भा. – ( वा ) अथवा ( यमेन ) यमोच्चारणेन, समानकाला, ( मुख्या ) मुखे भवा, श्रुतिः अस्ति यया यमस्तद्रूपो लक्ष्यते । पलिक्नीः, यज्ञस्य, गृभ्णामि ते । यस्माद्यमा नासिकास्थानाश्चत्वारः सन्तो विंशतिस्थानिनां सरूपा लक्ष्यन्ते, तस्मादिदमुच्यते ।।
अनन्यस्तु प्रकृतेः प्रत्ययर्थे ।। 34 ।।
उ.भा. – अनन्यस्तु प्रकृतेः प्रत्ययार्थे वेदितव्यः । प्रत्ययार्थे किमुक्तं भवति ? यमः प्रकृत्याश्रयाणि कार्याणि लभते – इत्यर्थः । तस्मात् – उपद्ध्मातेव धवति इत्यत्र सोष्मा तु पूवण सहोच्यते सकृत् इति दकारेण सहोच्यते यमः ।
न संयोगं स्वरभक्तिर्विहन्ति ।। 35 ।।
उ.भा. – न खलु, संयोगम् संयोगकार्याणि, स्वरभक्तिर्विहन्ति । या सुजूर्ण्णिः श्रेणिः सुम्नआपिर्ह्रदेचक्षुः – स्वरभक्तिव्यवायेsपि परं रेफात् इति क्रामति ।
यमान्नासिक्या स्वरभक्तिरुत्तरा गार्ग्यस्य ।। 36 ।।
उ.भा. – यमादुत्तरा, ( नासिक्या ) नासिकास्थाना, स्वरभक्तिः आगमो भवति गार्ग्यस्य भगवतोsभिप्रायेण । पलिक्नीरित् , परिज्मानमिव ।
ऊष्मा सोष्मणः ।। 37 ।।
उ.भा. – तस्यैवाभिप्रायेण सोष्मणो यमादुत्तरो नासिकास्थानः, ( ऊष्मा ) ऊष्मागमः, भवति । अमथ्नादन्यम् ।।
वर्जयेत्तम् ।। 38 ।।
उ.भा. – तम् ऊष्माणं वर्जयेत् । अमथ्नादन्यम् ।
( ध्रवसंज्ञो नादः )
नादः परोsभिनिधानाद् ध्रुवं तत्तत्कालस्थानम् ।। 39 ।।
उ.भा. – घोषवतः अभिनिधानात्परो नाद आगमो भवति, ( ध्रुवम् ) ध्रुवसंज्ञम् , च तत् भवति । तत्कालस्थानम् – अभिनिधानकालस्थानम् इत्यर्थः । अर्वाग् देवाः, यद् देवा अदः । तत्रैक आहुः – 
ध्रुवकालमनिर्देश्यमल्पत्वात्कवयो विदुः ।
यद्धि प्रागणुमात्रायाः कालभेदेsपि तत्समम् ।
नादो ह्यभिनिधानेन पीड्यमानो न नश्यति । 
तस्मादुच्चार्यते तस्य यावद्वर्णात्मनः परम् ।
एकान्तलोपं कवयो वर्णयन्ति ध्रुवस्य च । 
नासिकास्थानं रक्तस्य तथा रूपेण निर्दिशेत् ।
सप्तमीकालनिर्दिष्टे पूर्वस्य विधिरिष्यते ।
पञ्टम्यास्तुत्तरस्याहुस्तस्मात्कृछ्रच्स्त्वणुर्भवेत् ।। इति ।
ध्रुवसंज्ञायाः प्रयोजनम् सवर्णपूर्वस्य सहध्रुवस्य इति ।।
अश्रुति त्वघोषात् ।। 40 ।।
उ.भा. – अघोषात् अभिनिधानात् तु ध्रुवम् अश्रुति भवति । वाक् पतङ्गाय, यत् ते यमम् ।
नासिकास्थानमनुनासिकाच्चेत् ।। 41 ।।
उ.भा. – नासिकास्थानं ध्रुवं वेदितव्यम् अनुनासिकात् अभिनिधानात्  , ( चेत् ) यदि, परं भवति । अर्वाङ नरा, तन् मे जुषस्व । 
अन्तस्थायाः पूर्वस्वरूपमेव ।। 42 ।।
उ.भा. – अन्तःस्थाया ध्रुवं पूर्वस्वरूपमेव भवति । ययूँ यँ युजम् । वययँ वयं ते । तवूँ वो दस्मम् , पर्व्वतश्चित् , इमलूँ लोगम् ।
( अभिनिधानलोपे मतद्वयम् )
व्याळेः सर्वत्राभिनिधानलोपः ।। 43 ।।
उ.भा. – ( व्याळेः ) व्याळेराचार्यस्य, सर्वत्र, ( अभिनिधानलोपः ) अभिनिधानस्य लोपः, भवति । उप द्ध्मातेव, अर्वाग्ग्देवाः । सर्वत्रग्रहणमन्तःस्थाधिकारनिवृत्तयर्थम् ।
परक्रमस्वररेफोपधे न ।। 44 ।।
उ.भा. – व्याळेराचार्यस्य, परक्रमस्वररेफोपधे – परक्रमे च स्वरोपधे च रेफोपधे च, न लोपो भवत्यभिनिधानस्य । परक्रमे – महत्तदुल्ब्बम् । स्वरोपधे – अर्वाग्ग्देवाः । कथमिदमुभयत्रोदाह्रियते लोपे चालोपे च ?  द्वयोगकारयोरुत्तरस्मिन्नभिनिधानलोपः, पूर्वस्मिन्नलोपः । तस्मादुभयत्रोदाह्रियते । रेफोपधे परा वर्क् । 
सवर्णपूर्वस्य सहध्रुवस्य विपर्ययो ध्रुवशिष्टेsपरेषाम् ।। 45 ।।
उ.भा. – एतस्मिन्, ध्रुवशिष्टे – ध्रुवविधाने, अपरेषाम् आचार्याणां सवर्णपूर्वस्य, सहध्रुवस्य – ध्रुवसहितस्य, अभिनिधानस्य विपर्ययो वेदितव्यः । कश्च विपर्ययः ? अलोप इति प्रकृतस्तस्य, विपर्ययः – लोपः । यद्देवा अदः । व्याळेः सर्वत्राभिनिधानलोपः इत्येवं सिद्धे नियमार्थमिदमुच्यते । सवर्णपूर्वस्यैव स्यात् , इह मा भूत् – अर्वाग् देवाः इति । परक्रमस्वररेफोपधे न इत्येवानुवर्तते । सहध्रुवस्य इति कस्मात् ? यत् ते यमम् । 
( स्वरभक्तिः ) 
रेफात्स्वरोपहिताद्व्यञ्जनोदयादृकारवर्णा
स्वरभक्तिरुत्तरा ।। 46 ।।
उ.भा. – रेफात्स्वरोपहिताद्व्यञ्जनोदयादृकारवर्णा स्वरभक्तिरुत्तरा उपजायते । यदद्य कर्हि कर्हि चित् , अर्चन्त्यर्कमर्किणः । स्वरोपहितात् इति कस्मात् ? आष्ट्र्यां पदं कुणुते अग्निधाने । व्यञ्जनोदयात् इति कस्मात् ? सुरूपकृत्नुम् । 
विच्छैदात्स्पर्शोष्मपराच्च घोषिणः ।। 47 ।।
उ.भा. – ( घोषिणः ) विच्छेदात् – घोषिणोsभिनिधानात् , ( स्पर्शोष्मपराच्च ) स्पर्शपरादूष्मपराच्च , स्वपभक्तिरुत्तरोपजायते । अर्वाग् देवाः । शतवल्शः । विच्छेदात् इति कस्मात् ? अर्वाग्देवाः, शतवल्शः । स्पर्शोष्मपरात् इति कस्मात् ? यद्यद् यामि तदा भर । घोषिणः इति कस्मात् ? सम्यक् स्रवन्ति । 
द्राघीयसी तूष्मपरा ।। 48 ।।
उ.भा. – ऊष्मपरा तु स्वरभक्तिर्द्राघीयसी वेदितव्या । यदद्य कर्हि कर्हि चित् । ऊष्मपरा इति कस्मात् ? अर्चन्त्यर्कमर्किणः ।।
इतरा क्रमे ।। 49 ।।
उ.भा. – इतरा एव स्वरभक्तिरूष्मणः क्रमे वेदितव्या । इतरा कतरा ? योष्मपरा सा तु द्राघीयसी तस्या अपेक्षयेतरा ह्रस्वा । वर्ष्ष्यान् , अदर्श्श्यायती । 
सर्वत्रैके स्वरभक्तेरभावम् ।। 50 ।।
उ.भा. – सर्वत्र – अन्तःपदं च नानापदे च रेफाच्च विच्छेदाच्चः, स्वरभक्तेरभावम् एके आचार्या मन्यन्ते । वर्ष्ष्यान्, अग्निर्हत्यम्, अर्वाग् देवाः ।   
रेफोपधामपरे विद्यमानाम् ।। 51 ।।
उ.भा. – रेफोपधां स्वरभक्तिम् अपरे आचार्या विद्यमानां मन्यन्ते । कर्हि अर्चन्ति । रेफोपधाम् इति कस्मात् ? अर्वाग् देवाः । 
अक्रान्तोष्मप्रत्ययाभावमेके ।। 52 ।।
उ.भा. – (अक्रान्तोष्मप्रत्ययाभावम् ) अक्रान्त ऊष्मा प्रत्ययो यस्याः स्वरभक्तेस्तस्या भावम् , एके आचार्या मन्यन्ते । वर्षम् , कर्हि, अदर्शि, जल्हवः । अक्रान्त इति कस्मात् ? वर्ष्ष्यान् , अदर्श्श्यायती । 
पूर्वोत्तरस्वरसरूपतां च ।। 53 ।।
उ.भा. – (पूर्वोत्तरस्वरसरूपतां च ) पूर्वस्वरसरूपतां चोत्तरस्वरसरूपतां च स्वरभक्तेरेक आचार्या मन्यन्ते । न केवलमृकाररूपा स्वपभक्तिर्भवतीत्यर्थः । धूर्षदम् – इत्यूकाररूपा स्वरभक्तिः । बर्हिषदः – इति इकाररूपा स्वरभक्तिः । 
( प्रथमस्पर्शस्य द्वितीयस्पर्शभावः )
ऊष्मोदयं प्रथमं स्पर्शमेके
द्वितीयमाहुरपदान्तभाजम् ।। 54 ।।
ऊष्मोदयं प्रथमं स्पर्शमपदान्तभाजमेक आचार्या द्वितीयमाहुः । शशः ख्षुरं प्रत्यञ्चं जगार, प्रत्यङख् स्वमसुं यन, शतक्रतुः थ्सरत्, विरफ्शी गोमती मही । अपदान्तभाजम् इति कस्मात् ? ऋक्सामाभ्यम् , विराट् सभ्राट् , यत्सोम, अप्स्वग्ने ।  
( क्शा – स्थाने ख्याssदेशः )
क्शातौ खकारयकारा उ एके ।। 55 ।।
उ.भा. – ( क्शातौ ) क्शातेर्धातोः, ककराशकारयोः स्थाने खकारयकारौ कर्तव्यौ मन्यन्त एक आचार्याः अख्यद्देवः ।।
तावेव ख्यातिसदृशेषु नामसु ।। 56 ।।
उ.भा – तावेव – खकारयकारौ, ख्यातिसदृशेषु नामसु कर्तव्यौ मन्यन्त एक आचार्याः । सख्येयस्तन्वे तनूभिः इति । 
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ 
प्रातिशाख्यभाष्ये षष्ठं पटलम्।।
7 – प्लुति –पटलम् 
सामवशसंधेरधिकारसूत्रम् 
प्लुतिसंज्ञा
पदान्ते मक्षौ च ह्रस्वस्य दीर्घभावः 
अपादान्ते पदान्तह्रस्वस्य दीर्घभावः
पादादौ पदान्तह्रस्वस्य दीर्घभावः
दीर्घं ह्रस्वो व्यञ्जने   न्यस्त्वृकाराद्
यथादिष्टं सामवशः स संधिः ।। 1 ।।
उ.भा. – ऋकारादन्यो ह्रस्वः, ( दीर्घम् ) दीर्घत्वमापद्यते, व्यञ्जने प्रत्यये – इत्येतदधिकृतं वेदितव्यम् । इत उत्तरं यत्र यत्र वक्ष्यमस्तत्र तत्रोदाहरिष्यामः । सामवशो नाम स संधिर्वेदितव्यः । व्यञ्जनग्रहण स्वरे दीर्घत्वप्रतिषेधार्थम् । नैतदस्ति प्रयोजनम् , स्वरेषु हि सर्वेषु संधयो विधीयन्ते, ते  स्य बाधका भविष्यन्ति । लृकारे  कारस्य न किञ्चिद्विधीयते, तत्र स्यात् । नैव लृकारादिपदमस्ति, तस्मादन्तरेणापि व्यञ्जनग्रहणं व्यञ्जन एव भविष्यति । न सिध्यति । कथम् ? मक्ष्वित्था इत्यत्र प्रतिपदविधानाद्दीर्घत्वं प्रसज्येत । अस्तु कृते  पि दीर्घत्वे समानाक्षरत्वस्याविघातादन्तःस्थापत्तिर्भविष्यति । तथा सति – पदे दृष्टेषु इति वचनान्न प्राप्नोति । तस्माद्व्यञ्जनग्रहणं क्रियते ।     
एवमपि न कर्तव्यम् । प्रतिपदविधानस्य व्यञ्जने सावकाशत्वादिह – मक्ष्वित्था इत्यत्रोभयप्रसङ्गे शास्त्रानुपूर्व्येण संधयो भवन्ति इति पूर्वमेवान्तःस्थापत्तौ कृतायामुकाराभावादेव न दीर्घत्वं भविष्यति । तस्मान्नार्थो व्यञ्जनग्रहणेन । इह तर्हि – अच्छ ऋषे मारुतम् इत्यत्र – ऋकार उदये कण्ठ्यावकारम् इति कृतेऽपि पदे दृष्टो ह्रस्वोऽपि विद्यत इति दीर्घत्वं प्राप्नोति, तत्प्रतिषेधार्थं व्यञ्जनग्रहणं क्रियते । 
नैकमुदाहरणं व्यञ्जनग्रहणं प्रयोजयति । यद्येतावत्प्रयोजनं स्यात् – नास्येति व्यञ्जनोपधः इत्येतस्मिन्प्रतिषेधप्रकरण एवास्य निपातनं कुर्यात् – अच्छ ऋषि इति । तस्मात्सर्वस्मिन्दीर्घभावे व्यञ्जन एव प्लुतिः स्यात्स्वरे मा भूदित्येवमर्थं व्यञ्जनग्रहणं कृतं द्रष्टव्यम् । यदुक्तमधस्तात्प्रतिपदविधानस्य व्यञ्जने सावकाशत्वान्मक्ष्वित्थेत्यत्रोभयप्रसङ्गे शास्त्रानुपूर्व्येणैव पूर्वमेवान्तःस्थापत्तौ कृतायामुकाराभावादेव प्लुतेरप्राप्तेर्व्यञ्जनग्रहणानर्थं क्यमिति, तदेवदसम्यगुक्तम् । कथम् ? यत्रैकस्मिन्नुभे कार्ये तुल्यबले युगपत्प्राप्नुतस्तत्र शास्त्रानुपूर्व्येण संधिर्भवति । यथा तवमे इत्यत्र व इत्येतस्य पदावस्थायामेव – उदात्तपूर्वं स्वरितमनुदात्तम् इत्यनुदात्तत्वे कृत उत्तरेण संधौ क्रियमाणे – उदात्तपूर्वं नियतं विवृत्त्या व्यञ्जनेन वा स्वर्यतेऽन्तर्हितम् इति स्वरितश्च प्राप्नोति, इकारोदय एकारमकारः इति च संधिः । तयोः शास्त्रानुपूर्व्येण पूर्वः संधिर्भवति । अतोऽन्यत्र पूर्वानुत्सर्गान्बाधित्वा तदुत्तरेऽपवादा भवन्ति । यथा – भूतं देवानामवमे अवोभिः इत्यत्र - अवीरतेऽवांस्यवोऽरथाः इति प्रतिपदविहितमप्यभिनिहितं बाधित्वापवादान्तरम् – प्रकृत्येतिकरणादौ प्रकृह्याः । स्वरेषु चार्ष्याम् इति प्रकृतिभावो भवति । एवं मक्ष्वित्थेत्येवमादिष्वप्यपवादाद् दीर्घत्वं प्रसज्येत । तस्माद्व्यञ्जनग्रहणं क्रियते । 
अन्यस्त्वृकारादित्यनर्थकम् । कथम् ? पदान्तदिष्वेव विकारशास्त्रं विधीयते । नहि ऋकारान्तं पदमस्ति । क्वा वा प्रयोजयति ? सर्वत्र पूर्वपदान्ताः प्लवन्ते वसुमधयोः परयोः इत्यत्र प्रयोजयति यद्यस्ति पितृवसुः, मातृवसुः इति वा । यथादिष्टग्रहणमनादिष्टानाम् – यज्ञस्य देवम् आदीनां प्रतिषेधार्थम् । यदि सर्वेषां ह्रस्वानां सामान्येनैव दीर्घत्वं स्यादुत्तरेषामनुक्रमणमनर्थकं स्यात् , नानार्थकम् , नियमार्थमेव स्यात् – अमुष्यामुष्मिन्नेवेति  । 
( प्लुति-संज्ञा )
सैव प्लुतिः ।। 2 ।।
उ.भा. – सैव प्लुतिः इति वेदितव्या या ह्रस्वस्य दीर्घता । प्लुतिसंज्ञायाः प्रयोजनम् – प्लुतोपाचारिते नतिः ।
या स्वरेषूपदिष्टा ।। 3 ।।
उ.भा. – या च , ( स्वरेषु ) स्वरसंधिषु, उपदिष्टा एवाँ अग्निमत्रिषु सा प्लतोपधा इति सा च प्लुतिर्ह्रस्वस्य दीर्घता वेदितव्या । 
योनिमारैगादिषु चोदयादेः ।। 4 ।।
उ.भा. – योनिमारैक्, ( आदिषु ) इत्येवमादिषु, चोदयादैः ह्रस्वस्य या दीर्घता निपातिता सा च प्लुतिरित्यत्र वेदितव्या । तस्मात् – प्लुतादीनि इत्युच्यन्ते ।
( पदान्ते मक्षौ च ह्रस्वस्य दीर्घभावः )
मक्ष्वित्युकारः प्लवते सर्वत्राप्यपदान्तभाक् ।। 5 ।।
उ.भा. – मक्षु इत्यत्र उकारः प्लवते सर्वत्र, अप्यपदान्तभाक् किं पुनः पदान्तभाक् । मक्षू देववतो रथः । मक्षूमक्षू कृणुहि गोजितो नः, मक्षूयुभिर्नरा हयेभिः । उकारग्रहणमकारस्याप्रसङ्गार्थम् । नैतत्प्रयोजनं पदान्तादिष्वेव विकारशास्त्रविधेः । अप्यपदान्तभाक् इति प्राप्नोति, तन्निवृत्त्यर्थमुकारग्रहणम् । 
सर्वत्रग्रहणं क्रियते – सर्वत्र पूर्वपदान्ताः प्लवन्ते वसुमधयोः इति नियमात् – मक्षूमक्षू कृणुहि – इत्यत्र पूर्वपदस्य दीर्घत्वं न स्यादिति । अन्तःपादाधिकारनिवृत्तिख्यापनार्थं वा । तस्मात् – प्र नव्यता सहसः सूनुमच्छा यज्ञेन, वैश्वानरं मनसाग्निं निचाय्या हविष्मन्तः – इत्येवमादिषु दीर्घत्वं सिद्धिं भवति । 
सुता याहीत्यतोऽन्येषु पदेष्वच्छेति विग्रहे ।। 6 ।।
उ.भा. – सुता याहि, ( इत्यतः ) इत्येताभ्याम्, अन्येषु अच्छ इत्येतत्पदं विग्रहे वर्तमानं प्लवते । अच्छा वद तवसम्। सुता याहीत्यतोऽन्येषु इति कस्मात् ? इन्द्रमच्छ सुता इमे । अच्छ याह्या वह । विग्रहग्रहणमपदान्तभाग्ग्रहणादिनिवृत्यर्थम्, अधिकारार्थं च । निवृत्त्यर्थत्वात् – गोकामा मे अच्छदयन् इति न प्लवते । अधिकारार्थत्वात् – पुरुहुतं पुरुष्टुतम् इत्यत्र – सार्धमद्यादिभिः प्लुतैः पादादौ इति न भवति । तथा – यद्वा पुरु पुरुभुजा इति – षष्ठं चाष्टाक्षरेऽक्षरम् इति न भवति । यद्ययं विग्रहाधिकारस्तत्राप्यनुवर्तते – अन्तःपादं विग्रह एष्वपृक्तः इति किमर्थम् ? तस्य प्रयोजनं तत्रैव वक्ष्यामः ।।
अनाकारोपधश्चान्त्यो येत्युत्तरपदस्य यः ।
उदात्तादेर्द्व्यक्षरस्य ।। 7 ।।
उ.भा. – अनाकारोपधो य इत्युदात्तादेर्द्व्यक्षरस्योत्तरपदस्य योऽन्त्यः स च प्लवते । आयूया धृष्णो अभिगूर्या त्वम् । अनाकारोपधः इति कस्मात् ? परिदाय रसं दुहे । अनाकारोपधो येति कस्मात् ? वैश्वानरं मनसाग्निं निचाय्या हविष्मन्तः इत्यत्रान्त्यो यकार आकारोपधो न भवति । य इति किम् ? इमां समेत पश्यत । उत्तरपदस्य इति कस्मात् ? मर्यश्री स्पृहयद्वार्णः । उदात्तादेः इति कस्मात् ? अप्रामिसत्य मघवन् । द्व्यक्षरस्य इति कस्मात् ? सुवीर्य स्य पतयः स्याम नैतदुदाहरणं युक्तं – नास्येति व्यञ्जनोपधः इत्येवं सिद्धत्वात् , अतिथिग्वस्य वीरान् इति यथा । तस्मात् – आमूरज प्रत्यावर्तय इत्येवंविधमन्यद्व्यञ्जनोदयं मृग्यम् ।
नास्येति व्यञ्जनोपधः ।। 8 ।।
उ.भा. – न खलु अस्य इत्ययमन्तः प्लवते व्यञ्जनोपधः सन् । राजामि कृष्टेरुपमस्य वव्रेः, तेजिष्ठयातिथिग्वस्य वर्तनी । व्यञ्जनोपधः इति कस्मात् ? अवास्या शिशु मतीरदीदेः ।
नियूय पुष्टतमयाभिपद्य प्रास्य संगत्यानुदृश्याभिवृत्य । 
आरभ्य संमील्य मक्षुंगमाभिरभिव्लग्य यत्र निषद्य वीति च ।। 9 ।।
उ.भा. – इत्येतानि च पूर्वलक्षणप्राप्तानि  न प्लवन्ते । नियूय पिष्टतमया – वनस्पते रशनया नियूया पिष्टतमया वयुनानि विद्वान् , पिष्टतमया इति कस्मात् ? वनस्पते रशनया नियूया देवानाम् । अभिपद्य – त एते वाचमभिपद्य पापया । प्रास्य – प्रास्य पारं नवतिम् । संगत्य – सर्वाः संगत्य वीरुधः । अनुदृश्य – पूर्वेषां पन्थामनुदृश्य धीराः । अभिवृत्य – अभिवृत्य सपत्नात् । आरभ्य – ये त्वारभ्य चरामसि । संमील्य – संमील्य यद्भुवना । मक्षुंगमाभिः – मक्षुंगमाभिरूतिभिः । अभिव्लग्य यत्र – अभिव्लग्य – यत्र हता अमित्राः । यत्र इति कस्मात् ? अभिव्लग्या चिदद्रिवः । निषद्य वि – पिबा निषद्य वि मुचा हरी इह । वि इति कस्मात् ? ताविन्द्राग्नी सध्र्यञ्चा निषद्या विष्णः । चकार एकैकस्य समुच्चयार्थः । 
नहि जह्यभि वीर्येण कृधीति कृणुथेति च 
एतान्येकाक्षरे पदे क्षैप्रीभाव्ये ।।10 ।।
उ.भा. – नहि, जहि, अभि, वीर्येण, कृधि, कृणुथ – इत्येतानि च पदानि प्लवन्त एकाक्षरे पदे परे, ( क्षैप्रीभाव्ये ) क्षैप्रसंधिभूते प्रत्यते । नहि – नही न्वस्य प्रतिमानम् जहि – जही न्यत्रिणम् । अभि – अभी ष्वर्यः पौस्यैर्भवेम । वीर्येण – इन्द्रं माता वीर्येणा न्यृष्टम् । कृधि – कृधी ष्वस्माँ अदितेः । कृणुथ – अज्रे चिदस्मै कृणुथा न्यञ्चनम् । एतानि इति कस्मात् ? उतो नो अस्या उषसो जुषेत ह्यर्कस्य । एकाक्षरे इति कस्मात् ? तमर्यमाभि रक्षत्यृजूयन्तम् । क्षैप्रीभाव्ये इति कस्मात् ? नहि नु ते महिमनः समस्य । 
पराणि च ।। 11 ।।
उ.भा. – पराणि च यानि वक्ष्यामस्तानि च प्लवन्ते क्षैप्रीभाव्ये । तान्युत्तरत्रोदाहरिष्यामः । क्षैप्रीभाव्ये इति कस्मात् ? मनोवाता अध नु धर्मणि ग्मन् । 
युक्ष्व मन्दस्व विद्मेति हीति ।। 12 ।।
उ.भा. – युक्ष्व, मन्दस्व, विद्म – इत्येतानि प्लवन्ते हि इत्येतस्मिन्प्रत्यते । युक्ष्व –युक्ष्वा ह्यरुषी रथे । सार्धमद्यादिभिः प्लुतैः इति सिद्धे संयोगपरार्थं ग्रहणम् । मन्दस्व – स मन्दस्वा ह्यन्धसः । विद्म – विद्म ह्यस्य वीरस्य । संयोगपरार्थं ग्रहणम् ।        
विद्धि पिब त्विति ।। 13 ।।
उ.भा. – विद्धि पिब – इत्येते प्लवेते तु इत्येतस्मिन्प्रत्यये  । विद्धि – विद्धी त्वस्य नो वसो । पिब – पिबा त्वस्य गिर्वणः । संयोगपरार्थं ग्रहणम् । 
जुहोत यज धासथ शिशीत भरेति स्विति ।। 14 ।।
उ.भा. – जुहोत, यज, धासथ, शिशीत, भर – इत्येतानि सु इत्येतस्मिन्प्रत्यये प्लवन्ते । जुहोत – आ जुहीता स्वध्वरम् । यज – यजा स्वध्वरं जनम् । संयोगपरार्थं ग्रहणम् । धासथ – तन्नः शर्धाय धासथा स्विन्द्रियम् । शिशीत – तं शिशीता स्वध्वरम् । यथोदयानि इति सिद्धे संयोगापरार्थं ग्रहणम् । भर – त्वं पुरूण्या भरा स्वश्व्या । 
सु नु हीत्येतेषु परेष्वधेति ।। 15 ।।
उ.भा. – सु,नु,हि – इत्येतेषु परेषु अध इत्येतत्प्लवते । सु – रुद्रस्य मर्या अधा स्वश्वाः । नु – अधा न्वस्य संदृश्यम् । हि – अधा ह्यग्ने क्रतोः । संयोगपरार्थं ग्रहणम् ।
तृम्पर्तेन मुञ्चताद्येति वीति ।। 16 ।।
उ.भा. – तृम्प, ऋतेन, मुञ्चत, अद्य – इत्येतानि वि इत्येतस्मिन्प्रत्यये प्लवन्ते । तृम्प – तृम्पा व्यश्नुही मदम् । ऋतेन – ददृशुषीस्तदृतेना व्यायन् । मुञ्चते – एवो ष्वस्मन्मुञ्चता व्यंहः । अद्य – संवत्सरः इदमद्या व्यख्यत् ।
सु न्वित्यनर्यपरयोरुकारः पदम् ।। 17 ।।
उ.भा. – सु नु इत्येतयोः अनर्यपरयोरुकारः पदं प्लवते । सु – इमामू ष्वासुरस्य श्रुतस्य । नु – कदू न्वस्याकृतम् । अनर्यपरयोः इति कस्मात् ? यस्मा इरस्यसीदु न्वर्यः । संयोगपरार्थं ग्रहणम् । पदम् इति कस्मात् ? वहस्वा सु स्वश्व्यम् ।
तयोरुत्तरे योज घेति ।। 18 ।।
उ.भा. – तयोः – सु,नु इत्येतयोः, उत्तरे – नु इत्येतस्मिन्प्रत्यते, योज, घ इत्येते प्लवेते । योज – योजा न्विन्द्र ते हरी । घ – प्र घा न्वस्य महतः । यथोदये सिद्धे संयोगपरार्थं ग्रहणम् । 
इति क्षैप्रीभाव्याधिकारः ।।
मृळयद्भ्यां वसुवित्तमं यत्सोमं जातवेदसम् । 
भरतेत्येतेषु ।। 19 ।।
उ.भा. – मृळयद्भ्याम् , वसुवित्तमम् , यत् , सोमम् , जातवेदसम् – इत्येतेषु भरत इत्येतत्प्लवते । मृळयद्भ्याम् – हव्यं मतिं भरता मृळयद्भ्यां स्वादिष्ठम् । वसुवित्तमम् – प्र देवं देवतीतये भरता वसुवित्तमम् । यत् – भरता यज्जुजोषति । सोमम् – अपावपद्भरता सोममस्मै । जातवेदसम् – प्र देवं देव्या धिया भरता जातवेदसम् । 
( अपादान्ते पदान्तह्रस्वस्य दीर्घभावः )
अपादान्तः ।। 20 ।।
उ.भा. – अपादान्त इत्येतदधिकृतं वेदितव्यमित उत्तरं यद्वक्ष्यामः । वक्ष्यति – चिन्महित्वंगीर्गृणानःसतेपरं न्विति । इति । प्र नू महित्वं वृषभस्य वोचम् । अपादान्तः इति कस्मात् ? महाँ इन्द्रः परश्च नु महित्वम् ।
अद्येतिकरणादिषु ।। 21 ।।
उ.भा. – अद्य इत्येतत्प्लवते करणादिषु प्रत्ययेषु । करणादीनुत्तरत्रोदाहहिष्यामः । 
करणं च चित्करते वृणीमहे 
भवतं कृणोतु भवत स्वस्तये ।। 22 ।।
उ.भा. – त इमे करणादयो ये पूर्वसूत्रे निर्दिष्टाः । करणम् , च, चित् , करते, वृणीमहे, भवतम् , कृणोतु, भवत, स्वस्तये – इत्येतेषु अद्य इत्येतत्प्लवते । करणम् – प्र तत्ते अद्या करणम् । च – अद्या च नो मृळयत । नैतदुदाहरणम् – सार्धमद्यादिभिः प्लुतैः पादादौ इति सिद्धत्वात् । इदं तर्हि – ह्वमद्या च मृळय । एवमन्यान्यपि पादमध्यस्थान्युदाहरणानि । चित् – तदद्या चित्त उक्थिनः । करते – को वामद्या करते । वृणीमहे – सूक्तैरद्या वृणीमहे । भवतम् – त्रिश्चिन्तो अद्या भवतम् । कृणोतु – भद्रं सोमः सुवानो अद्या कृणोतु नः । भवत – अर्वाञ्चो अद्या भवता यजत्राः । स्वस्तये – विश्वे देवा नो अद्या स्वस्तये ।
पुविंति चित्पुरुहूतो नृषूतः
सहस्त्राणि पुरुभुजा धियायते ।। 23 ।। 
उ.भा. – पुरु इत्येतत्प्लवते चित् , पुरुहूतः, नृषूतः, सहस्त्राणि, पुरुभुजा, धियायते – इत्येतेषु प्रत्ययेषु । चित् – तिरः पुरू चिदर्णवं जगन्वान् । पुरुहूतः – इन्द्रः पुरू पुरुहूतः । नृषूतः – सिमा पुरू नृषूतो अस्यानवे । सहस्त्राणि – त्वं पुरू सहस्त्राणि शतानि च । पुरूभुजा – यद्वा पुरू पुरुभुजा । धियायते – एष पुरू धियायते ।
वहेति त्वं दुहितर्दैव्यमुत्तरम् ।। 24 ।।
उ.भा. – वह इत्येतत्प्लवते त्वम् , दुहित, दैव्यम् – इत्येवम् उत्तरम् । त्वम् – आ दाशुषे जातवेदो वहा त्वम् । दुहितः – आ वहा दुहितर्दिवः । दैव्यम् – आ वहा दैव्यं जनम् । 
द्युम्नं रुद्रं नव्यमेतेषु वर्धय ।। 25 ।।
उ.भा. – द्युम्नम् , रुद्रम् , नव्यम्  - इत्येतेषु प्रत्यतेषु वर्धय – इत्येतत्प्लवते । द्युम्नम् – आर्यं सहो वर्धया द्युम्नमिन्द्र । रुद्रम् – रुद्रं दिवा वर्धया रुद्रम् । नव्यम् – बृहस्पतिं वर्धया नव्यमर्कैः । 
चिन्महित्वंगीर्गृणानः सतेपरं 
न्वित्यन्त्ये चेन्मर्तशब्दाद्रिवःपरे ।। 26 ।।
उ.भा. – चित् , महित्वम् , गीः, गृणानः, सः, ते इत्येवंपर नु इत्येतत्प्लवते । अन्त्ये चेत् पदे, मर्तशब्दाद्रिवः परे – मर्तशब्दपरे अद्रिवःपरे वा, भवतः । चित् – अद्या चिन्नू चित् । महित्वम् – प्र नू महित्वं वृषभस्य । गीः – इन्द्रं वेपी वक्वरी यस्य नू गीः । गृणानः – नू ष्टुत इन्द्र नू गृणानः । सः – प्र नू स मर्तः । ते – ये चाकनन्त चाकनन्त नू ते मर्ताः, ऊती अभूम नहि नू ते अद्रिवः । अन्त्ये चेन्मर्तशब्दाद्रिवःपरे इति कस्मात् ? भसन्नु ष प्र पूर्व्यः, नहि नु ते महिमनः ।।
तूतुजानो मतिभिर्भोजनानि नो दद्धि स्तोमं भूरि
योनिं त्वमेषु । भरेत्येतत् ।। 27 ।।
उ.भा. – तूतुजानः, मतिभिः, भोजनानि, नः, दद्धि, स्तोमम् , भूरि, योनिम् , त्वम् इति – ( एषु ) प्रत्ययेषु, भर – इत्येतत्प्लवते । तूतुजानः – अस्मा इदु प्र भरा तूतुजानः ।। मतिभिः – भृतिं न भरा मतिभिः । भोजनानि – शत्रुयतामा भरा भोजनानि । नः – सुपेशसं वाजमा भरा नः । दद्धि – मा नो मर्धीरा भरा दद्धि तन्नः । स्तोमम् – भूषिन्निव प्र भरा स्तोममस्मै । भूरि – संगृभ्या न आ भरा भूरि पश्वः । योनिम् – धासिमिव प्र भरा योनिम् । त्वम् – विश्वा वसून्या भरा त्वं नः । 
न नु चिद्यः ।। 28 ।।
उ.भा. नु इत्येतत् चिद्यः इत्येवमुत्तरं न प्लवते । उतो नु चिद्य ओजसा । यः इति कस्मात् ? अद्या चिन्नू चित् । 
भवेति स्तोतृभ्यो द्युम्नी शत मे परेषु ।। 29 ।।
उ.भा. – भव इत्येतत्प्लवते स्तोतृभ्यः, द्युम्नी, शत , मे – इत्येतेषु परेषु । स्तोतृभ्यः – भवा स्तोतृभ्यो अन्तमः स्वस्तये । द्युम्नी – भवा द्युम्नी वाध्र्यश्व । शत – पूर्भवा शतभुजिः । मे – अभि प्रेहि दक्षिणतो भवा मे । 
शोचा यविष्ठ्यैवा यथा कर्ता यत्सादया सप्त । 
अर्चा मरुद्भ्यस्तिष्ठा नः सना स्वः पारया नव्यः ।। 30 ।।
उ.भा. – शोचा यविष्ठ्य, एवा यथा, कर्ता यत् , सादया सप्त, अर्चामरुद्भ्यः, तिष्ठा नः, सना स्वः, पारया नव्यः – इत्येतेषां द्वैपदानां पूर्वपदान्ताः प्लवन्ते । शोचा यविष्ठ्य – बृहच्छोचा यविष्ठ्य । एवा यथा – नकिरेवा यथा त्वम् । कर्ता यत् – ज्योतिष्कर्ता यदुश्मसि । सादया सप्त – देवाँ ईळे सादया सप्त हीतृन् । अर्चा मरुद्भ्यः – दिवो अर्चा मरुद्भ्यः । तिष्ठा नः – ऊर्ध्वास्तिष्ठा न ऊतये । सना स्वः – सना ज्योतिः सना स्वः । पारया नव्यः – अग्ने  त्वं पारया नव्यो अस्मान् ।।
वोघा स्तोत्रे चकृमा ब्रह्मवाहः 
शंसा गोषूच्छा दुहितर्वदा तना । 
अजा नष्टं जम्भया ता अघा महो   
गन्ता मा युक्ष्वा हि सृजा वनस्पते ।। 31 ।।
उ.भा. – बोधा स्तोत्रे, चकृमा ब्रह्मवाहः, शंसा गोषु, उच्छा दुहितः, वदा तना, अजा नष्टम् , जम्भया ताः, अधा महः, गन्ता मा, युक्ष्वा हि, सृजा वनस्पते – इत्येतेषां च पूर्वपदान्ताः प्लवन्ते । बोधा स्तोत्रा – बोधा स्तोत्रे वयो दधत् । चकृमा ब्रह्मवाहः – त्वाया हविश्चकृमा ब्रह्मवाहः । शंसा गोषु – प्र शंसा गोष्वध्न्यम् । उच्छा दुहितः – व्युच्छा दुहितर्दिवः । वदा तना – अच्छा वदा तना गिरा । अजा नष्टम् – आजा नष्टं यथा पशुम् । जम्भया ताः – अभि सन्ति जम्भया ताः । अधा महः – मरुतामधा महो दिवि । गन्ता मा – आ गन्ता मा रिषष्यत । युक्ष्वा हि – अग्ने युक्ष्वा हि ये तव । सृजा वनस्पते – अव सृजा वनस्पते ।
अग्ने रक्षा णस्तिष्ठा हिरण्ययं 
सोता वरेण्यं शोचा मरुद्वृधः । 
शिक्षा स्तोतृभ्यो भूमा त्रिवन्धुरः 
पिबा मधूनां सोता परीति च ।। 32 ।।
उ.भा. – अग्ने रक्षा णः, तिष्ठा हिरण्ययम् , सोता वरेण्यम् , शोचा मरुद्वृधः, शिक्षा स्तोतृभ्यः, भूमा त्रिवन्धुरः, पिबा मधूनाम् , सोता परि – इत्येतेषां च पूर्वपदान्ताः प्लवन्ते । अग्ने रक्षा णः – अगने रक्षा णो अंहसः । अग्ने इति कस्मात् ? तेन सोमाभि रक्ष नः । तिष्ठा हिरण्ययम् – रथं तिष्ठा हिरण्ययम् । सोता वरेण्यम् – सोमं सोता वरेण्यम् । शोचा मरुद्वृधः – शं नः शोचा मरुद्वृधः । शिक्षा स्तोतृभ्यः – शिक्षा स्तोतृभ्यो माति धक् । भूमा त्रिवन्धुरः – स पप्रथानो अभि पञ्च भूमा त्रिवन्धुरः । आव्य भम – इति सिद्धे संयोगपरार्थं ग्रहणम् । पिबा मधूनाम् – अग्रं पिबा मधूनाम् । सोता परि – आ सोता परि षिञ्चत ।।
( पादादौ पदान्त ह्रस्वस्य दीर्घभावः )
सक्ष्व मिमिक्ष्व दधिष्व वसिष्व
श्रोत सुनोत हिनोत पुनात । 
विद्म जगृम्भ ररम्भ ववन्म 
क्षाम सुपप्तनि मन्थत मत्स्व ।।
सर रद रण जिन्व धारयार्ष 
क्षर यज यच्छ दशस्य साध सेध ।
तप रुज मृळ वर्ध यावयात्र 
श्रवय नमस्य विदाष्ट कृष्व जोष ।। 
श्रृणुधि श्रृणुत यन्त यच्छत 
स्तव सिम गूहत कुत्र मोषथ ।
दिधृत पचत वृश्च विध्यताथ 
मदथात्त यदीत पाथन ।।
उपागत्याख्खलीकृत्य वव्राजाविष्टनोरुष्य ।
इष्कर्तेळिष्व मर्मृज्य बिभयेयर्त तच्छतम् ।।
सार्धमद्यादिभिः प्लुतैः पादादौ व्यञ्जनोदयम् ।
न्वेववर्जं न संयोगे शेषे चापठिते सति ।। 33 ।।
सक्ष्व, मिमिक्ष्व, दधिष्व, वसिष्व, श्रोत,  सुनोत,  हिनोत,  पुनात, विद्म, जगृम्भ, ररम्भ,  ववन्म, क्षाम, सुपप्तनि, मन्थत, मत्स्व, सर, रद, रण, जिन्व, धारय, अर्ष, क्षर, यज, यच्छ, दशस्य, साध, सेध, तप, रुज, मृळ, वर्ध, यावय, अत्र, श्रवय, नमस्य, विद, अष्ट, कृष्व, जोष,  श्रृणुधि, श्रृणुत, यन्त, यच्छत, स्तव, सिम, गूहत, कुत्र, मोषथ, दिधृत, पचत, वृश्च, विध्यत, अथ, मदथ, अत्त, यदि, इत, पाथन, उपागत्य, अख्खलीकृत्य, वव्राज, अविष्टन, उरुष्य, इष्कर्त, ईळिष्व, मर्मृज्म, बिभय, इयर्त – इत्यन्तमेकोनसप्ततिसंख्यं पदं यदनुक्रान्तम् अद्य इत्येवमादिभिः प्लुतैरपादाद्यर्थमनुक्रान्तैः पादादौ च संयोगपरार्थं शोच तिष्ठ सोत इत्येतैस्त्रिभिः पुनरुक्तैर्विनैकत्रिंशता सार्धं तच्छतं पादादौ प्लवते व्यञ्जने प्रत्यये । व्यञ्जनाधिकारे तु पुनर्व्यञ्जनग्रहणस्य प्रयोजनमुक्तम् – नू ष्टुत इन्द्र, रक्षा णो ब्रह्मणपते इत्येवमादिषु षत्वणत्वयोः कृतयोः पदेऽदृष्टेऽपि व्यञ्जनमात्रे स्यादिति ।
उ.भा. – सक्ष्व – सक्ष्वा देव प्र णस्पुरः । मिमिक्ष्व – मिमिक्ष्वा समिळा भिरा । दधिष्व – दधिष्वा जठरे सुतम् । वसिष्व – वसिष्व हि मियेध्य । श्रोत – श्रोता हवं जरितरेवयामरुत । सुनोत – सुनोता सोमपाव्ने । हिनोत – हिनोता नो अध्वरम् । पुनात – पुनाता दक्षसाधनम् । विद्म – विद्मा ते अग्ने त्रेधा त्रयाणि । जगृम्भ – जगृम्भा ते दक्षिणमिन्द्र हस्तम् । ररम्भ – ररम्भा शवसस्पते । ववन्म – ववन्मा नु ते युज्याभिः । क्षाम – क्षामा ये विश्वधायसः । सुपप्तनि – सुपप्तनी पेतथुः क्षोदसो महः । मन्थत – मन्थता नरः कविमद्वयन्तम् । मत्स्व – सत्स्वा सुशिप्रमन्दिभिः । 
सर – सरा रसेव विष्टपम् । रद – रदा पूषेव नः सनिम् । रण – रणा यो अस्य धर्मभिः । जिन्व – जिन्वा धियो वसुविदः । धारय – धारया चमसाँ इव । अर्ष – अर्षा सोम द्युमत्तमः । क्षर – क्षरा णो अभि वार्यम् । यज – यजा नो मित्रावरुणा । यच्छ – यच्छा नः शर्म सप्रथः । दशस्य – दशस्या नः पूर्वणीक । साध – साधा दिवो जातवेदः । सेध – द्युमत्तमं दक्षं धेह्यस्मे सेधा जनानाम् । तप – तपा तपिष्ठ तपसा । रुज – रुजा दृळहा चिद्रक्षसः । मृळ – मृळ नो रुद्रोत नः । वर्ध – वर्धा नो अमवच्छवः । यावय – यावया वृक्यं वृकम् । अत्र – अत्रा ते रूपमुत्तमम् । श्रवय – श्रावया वाचं कुविदङ्ग वेदत् । नमस्य – नमस्या कल्मलीकिनम् । विद – विदा चिन्तु महान्तः । अष्ट – अष्टा परः सहस्रा । कृष्व – कृष्वा कृत्नो अकृतम् । जोष – जोषा सवितर्यस्य ते । नु त इन्द्र पूर्व्या । सिम – सिमा पुरु नृषूतः । गूहत – गूहता गृह्यं तमः । कुत्र – कुत्रा चिद्यस्य समृतौ । मोषथ – मोषथा कपनेव वेधसः । दिधृत – दिधृता प्रच्च दुष्टरम् । पचत – पचता पक्तीरवसे । वृश्च – वृश्चा मध्यं प्रत्यग्रम् । विध्यत – विध्यता विद्युता रक्षः । अथ – अथा ते अन्तमानाम् । मदथ – मदथा वृक्तबर्हिवः । अत्त – अत्ता हवींषि प्रयतानि । यदि – यदी मन्थन्ति बाहुभिः । इत – इता मरुतो अश्विना । पाथन – पाथना शंसात्तनम्रस्य । 
उपागत्य – उपादत्येति संहितायां न दृश्यते । वृत्ताविदमुदाहरणं दृष्टम् – उपागत्या सोम्यासः इति । तस्माल्लिखितम् । अख्खलाकृत्य – अख्खलीकृत्या पितरं न पुत्रः । वव्राज – वव्राजा सीमवदतीः । अविष्टन – अविष्टना पैजवनस्य केतम् । उरुष्य – उरुष्या णो अघायतः । इष्कर्त – इष्कर्ता विह्रुत पुनः । ईळिष्व – ईळिष्वा हि प्रतीव्यम् । मर्मृज्म – मर्मृज्मा ते तन्वम् । बिभय – बिभया हि त्वावतः । इयर्त – इयर्ता मरुतो दिवः । इमे सक्ष्वादय उदाहृताः । 
उ.भा. – अद्यादीनिदानीमुदाहरिष्यामः । अद्य – अद्या देवासः पिपृत । पुरु – पुरू च वृत्रा हनति । वह – वहा नो हव्यं प्रथमः । वर्धय – वर्धया वाचं जनया पुरंधिम् । नु – नू च पुरा च सदनम् । भर – भरा पिबन्नर्याय । भव – भवा मित्रो न शेव्यः । शोच – शोचा शोचिष्ठ दीदिहि । एव – एवा हि ते विभूतयः । कर्त – कर्ता नः स्वस्तिमतः । सादय – सादया योनिषु त्रिषु । अर्च – अर्चा  देवायाग्नये । तिष्ठ – तिष्ठा हरी रथ आ युज्यमाना । सन – सना च सोम जेषि च । पारय – पारया यदुं स्वस्ति । बोध – बोधा  सु मे मघवन् । चकृम – चकृमा सत्यराधसे । शंस – शंसा महामिन्द्रं यस्मिन् । उच्छ – उच्छा दिवो दुहितः । वद मृग्यमुदाहरणम् । अज – अजा वृत इन्द्र शूरपत्नीः । जम्भय – जम्भया कृकदाश्वम् । अध – अधा ते विष्णो विदुषा ।  गन्त –गन्ता नो यज्ञं यज्ञियाः । युक्ष्व – युक्ष्वा रथं न शुचयद्भिरङ्गैः । सृज – सृजा वत्सं न दाम्नः । रक्ष – रक्षा णो ब्रह्मणस्पते । सोत – सोता हि सोम मद्रिभिः । शिक्ष – शिक्षा णो अस्मिन्पुरुहूत । भूम – भूमा पृष्ठेव रुरुहुः । पिब – पिबा सोममिन्द्र मन्दतु । 
उ.भा. – पादादौ इति कस्मात् ? द्यावा नो अद्य पृथिवी अनागसः, अत्रैव वोऽपि नह्यामि, नू चिद्दधिष्व मे गिरः । न्वेववर्जं न संयोग इति – नु एव इत्येते पदे वर्जयित्वा यच्छतं तत्संयोगे न प्लवते – अद्य त्वा वन्वन्सुरेक्णाः, पुरु त्वा दाश्वान्वोचे, अध त्वमिन्द्र विद्ध्यस्मान्, पिब स्वधैनवानाम् । न्वेववर्जम् इति कस्मात् ? नू ष्टुत इन्द्र नू गृणानः, एवा त्वामिन्द्र वज्रिन् ।
उ.भा. – शेषे चापठिते सति – शेषे च दीर्घीभावविधाने न संयोगे इत्यधिकृतं वेदितव्यम् । न्वेववर्जम् इति च निवृत्तं वेदितव्यम् । किमविशेषेणासंयोगाधिकारः ? नेत्याह –अपठिते सति – स्वस्तय उत्तराणि, घा त्वद्रिक् । इत्येवं यत्र पाठो नास्ति तत्राधिकारो द्रष्टव्यः । वक्ष्यति यथोदयानि इति तत्संयोगे न भवति । स पिस्पृशति तन्वि श्रुतस्य, प्र तु द्रव परि । यथा वा वक्ष्यति – एकदशिद्वादशिनोर्लघौ इति – तत्संयोगे न भवति । व्रता देवानामुप नु प्रभूषत् , तिरः पवित्रं परियन्नुरु ज्रयः, इहेन्द्रग्नी उप ह्वये । अपठिते इति कस्मात् ? त्यं सु मेषं मह्या स्वर्विदम्, ताँ आदिरत्याँ अनु मदा स्वस्तये, न घा त्वद्रिगप वेति, त्वं हि ष्मा च्यावयन्नच्युतानि । 
वर्ध शुभ्रे रुज यः सेध राजन्
वह हव्यानि यदि मेधऽ यामनि । 
विद्म दातारमध धारयाध य-
दध ते विश्वं पुरु वार्च गाय ।। 
वह वायो पिब मध्वः पुरु विद्वान् 
पुरु विश्वान्यध वायुं पुरु शस्त ।
यदि मृत्योरध जिह्वा पुरु विश्वा 
पिब शुद्धं पिब राये वह कुत्सम् ।
भरद्वाजेऽर्च देवाय यदि वा पुरु दाशुषे ।
वह शुष्णायाध बह्वध यत्पुरु हीति न ।। 34 ।।
वर्ध शुभ्रे, रुज यः, सेध राजन् ,वह हव्यानि, यदि मे, अधयामनि, विद्म दातारम, अध धारया, अध यत् , अध ते विश्वं, पुरु वा, अर्च गाय, वह वायो, पिब मध्वः, पुरु विद्वान् ,पुरु विश्वानि, अध वायुम् ,  पुरु शस्त, । यदि मृत्योः, अध जिह्वा,  पुरु विश्वा, पिब शुद्धम् , पिब राये, वह कुत्सम् , भरद्वाजे अर्च देवाय, यदि वा,  पुरु दाशुषे, वह शुष्णाय, अध बहु, अध यत् , पुरु हि - इति न – इत्येतिषु यथाप्राप्ता प्लुतिर्न भवति ।
वर्ध शुभ्रे – वर्ध शुभ्रे स्तुवते । रुज यः – रुज यस्त्वा पृतन्यति । सेध राजन् – सेध राजन्नप स्रिधः । वह हव्यानि – वह हव्यानि सुमनस्यमानः । यदि मे – यदि मे सख्यमावरः । अध यामनि – अध यामनि प्रसितस्य तद्वेः । विद्म दातारम् – विद्म दातारमिषाम् । अध धारया – अध धारया मध्वा पृचानः । अध यत् – अध यद्राजाना गविष्टौ । अध ते विश्वम् – अध ते विश्वमनु हासदिष्टये । विश्वम् इति कस्मात् ? अधा ते विष्णो विदुषा । पुरु वा – पुरु वारं पुरु त्मना । अर्च गाय – अर्च गाय च वेधसे । 
वह वायो – वह वायो नियुतो याहि । पिब मध्वः – पिब मध्वस्तृपदिन्द्रा वृषस्व । पुरु विद्वान् – पुरु विद्वाँ ऋचीषम । पुरु विश्वानि – पुरु विश्वानि जूर्वन् । अध वायुम् – अध वायुं नियुतः शश्चत स्वाः । पुरु शस्त – पुरु शस्त मधत्तये । यदि मृत्योः – यदि मृत्योरन्तिकं नीत एव । अध जिह्वा – अध जिह्वा पापतीति । पुरु विश्वा – पुरु विश्वा जनिम मानुषाणम् । पिब शुद्धम् – पिब शुद्धमुदकमाचरन्ती । पिब राये – पिब राये शवसे हूयमानः । वह कुत्सम् – वह कुत्समिन्द्र यस्मिन् ।
भरद्वाजे अर्च देवाय – अर्च देवाय वरुणाय सप्रथः । भरद्वाजे इति कस्मात् ? अर्चा देवायाग्नये । यदि वा – यदि वा दधे यदि वा न । पुरु दाशुषे – पुरु दाशुषे विचयिष्ठो अंहः । वह शुष्णा – वह शुष्णाय वधं कुत्सम् । अध बहु – अध बहु चित्तमः । अध यत् – अध यदेषां नियुतः । पुरु हि – पुरु हि वां पुरुभुजा देष्णम् । 
कृधीति परेषु सहस्रसां धियं जरित्रे न इति ।। 35 ।।
उ.भा. – कृधि इत्येतत्पदं पल्वते सहस्रसाम् , धियम् , जरित्रे, नः – इत्येतेषु परेषु । सहस्रसाम् – कृधी सहस्रसामृषिम् । धियम् – कृधी धियं जरित्रे वाजरत्नाम् । जरित्रे – कृधी जरित्रे मघवन् । नः – कृधि न ऊर्ध्वाञ्चरथाय ।।
तत्रेति चान्त्ये ।। 36 ।।
उ.भा – इत्येतेषां प्रत्ययानाम् , अन्त्ये – नः इत्येतस्मिन्प्रत्यये, तत्र इत्येतत्पदं प्लवते । तत्रा नो ब्रह्मणस्पतिः । 
सहस्येन सुश्रवसं पवस्व द्वे नो अधीत्येषु परेषु तेन ।। 37 ।।
उ.भा. – सहस्येन, सुश्रवसम् , पवस्व, द्वे नो अधि इति, ( एषु ) – परेषु, परेषु तेन इत्येतत्प्लवते । सहस्येन – तेना सहस्येना वयम् । सुश्रवसम् – तेना सुश्रवसं जनम् । पवस्व – तेना पवस्वान्धसा । द्वे नो अधि – तेना नो अधि वोचत । द्वे इति कस्मात् ? तेन नो मृळ जीवसे ।
देवं वेनं केतमित्युत्तरेषु दधातेति ।। 38 ।।
उ.भा. – देवम् , वेनम् , केतम् , ( इत्युत्तरेषु ) इत्येतेषु, दधात इति प्लवते । देवम् – दधाता देवमृत्विजम् । वेनम् – दधाता वेनमादिशे । केतम् – दधाता केतमादिशे ।
श्रुधि वंस्वेति नःपरे ।। 39 ।।
उ.भा. – श्रुधि, वंस्व-इत्येते, ( नःपरे ) नःप्रत्येये, प्लवेते । श्रुधि – श्रुधी न इन्द्र ह्वयामसि त्वा । वंस्व – वंस्वा नो वार्या पुरु ।।
वेदेति विश्वस्यभृमंमउत्तरम् ।। 40 ।।
उ.भा. – वेद इत्येतत्प्लवते विश्वस्य, भृमम् , मे – इत्येवम् उत्तरम् । विश्वस्य – वेदा विश्वस्य मेधिरः । भृमम् – वेदा भृमं चित् । मे – वेदा मे देव ऋतुपा ऋतूनाम् । 
शुनःशेपे च प्लवते यकारे ।। 41 ।।
उ.भा. – शुनःशेपे च ऋषौ वेद इत्येतत्प्लवते यकारे प्रत्यये । वेदा यो वीनां पदम् । शुनःशेपे इति कस्मात् ? वेद यस्त्रीणि विदथानि । यकारे इति कस्मात् ? वेद नावः समुद्रियः ।
ब्रह्मेति नो द्वे च गिरः कृणोति ते 
कृणीत तूतोदिति चोत्तरेषु ।। 42 ।।
उ.भा. – ब्रह्म इत्येतत्प्लते । नः, द्वे च गिरः, कृणोति, ते, कृणोत, तूतोत् , ( इति उत्तरेषु ) इत्येतेषु । नः – ब्रह्मा ण इन्द्रोप याहि । द्वे च गिरः – ब्रह्मा च गिरो दधिरे । द्वे इति कस्मात् ? ब्रह्मा च ते जातवेदः । कृणोति – ब्रह्मा कृणोति वरुणः । ते – ब्रह्मा त इन्द्र गिर्वणः । कृणोत – ब्रह्मा कृणोत पन्य इत् । तूतोत् – ब्रह्मा तूतोविन्द्रो गातुम् । 
अभीति नो नु नवन्ते सतो नरं द्वा सत्स्विति ।। 43 ।।
उ.भा. – अभि इत्येतत्प्लवते नः, नु, नवन्ते, सतः, नरम् , द्वा, सत् , सु – इत्येतेषु ।  नः – अभि न आ ववृत्स्व । नु – अभी नु मा वृषभ चक्षमीथाः । नवन्वे – अभी नवन्ते अद्रुहः । सतः -  अभी षतस्तदा भर । नरम् – अभी नरं धीजवनम् । द्वा – अभी द्वा किमु त्रयः करन्ति । सत् – अभी षदप चुच्यवत् । सु – अभी षु णः सखीनाम् । 
आग्नेऽर्षपरे तु मुख्ये ।। 44 ।।
उ.भा. – इत्येतेषां प्रत्ययानां, मुख्ये – नः इत्येतस्मिन्प्रत्यये, आ, अग्ने, अर्ष – इत्येवंपरे एव अभि पदं प्लवते । आ – अभी न आ ववृत्स्व । अग्ने – अभी नो अग्न उक्थमित् । अर्ष - अभी नो अर्ष दिव्या । आग्नेऽर्षपरे इति कस्मात् ? अभि नो वाजसातमम् ।
चक्रुर्वदेते दशस्यन्समुद्रो 
रथेन नः सप्तऋषीन्मदन्ति ।
ते वो भयन्ते नियुद्भिः कृपीटं 
रथस्य सोमस्य मती रणन्ति ।। 45 ।।
उ.भा. – चक्रुः, वदेते, दशस्यन् , समुद्रः, रथेन, नः, सप्तऋषीन् , मदन्ति,
ते, वः, भयन्ते, नियुद्भिः, कृपीटं, रथस्य, सोमस्य, मतिः, रणन्ति –इत्येते चक्रुरादयः । वक्ष्यति – यत्रेति चक्रुरादिषु नरः सुपर्णा इति च इति – यत्र इत्येतत्प्लवते चक्रुरादिषु नरः सुपर्णाः इत्येतयोश्च । 
चक्रुः – यत्रा चक्रुरमृता गातुम् । वदेते – यत्रा वदेते अवरः परश्च । दशस्यन् – यत्रा दशस्यन्नुषसः । समुद्रः – यत्रा समुद्र स्कभितः । रथेन – यत्रा रथेन गच्छथः । नः – यत्रा नश्चकार जरसं तनूनाम् । सप्तऋषीन् – यत्रा सप्तऋषीन्परः । मदन्ति – यत्रा मदन्ति धूतयः । ते – यत्रा त आहुः परमम् । वः – यत्रा वो विद्युद्रदति ।   भयन्ते - यत्रा भयन्ते भुवना । यत्रा नियुद्भिः। सचसे शुवाभिः । कृपीटम् – यत्रा कृपीटमनु तत् । रथस्य – यत्रा रथस्य बृहतः । सोमस्य – यत्रा सोमस्य तृम्पसि । मतिः – यत्रा मतिर्विद्यते पूतबन्धनी । रणन्ति – यत्रा रणन्ति धीतयः । नरः – यत्रा नरःसं च वि च द्रवन्ति । सुपर्णाः – यत्रा सुपर्णा अमृतस्य । 
समुद्रं द्वे स्वर्ण नवग्वशब्दो 
दशग्वं दंसिष्ठ वसूनि नो वसु ।
वृत्रं निर्द्वे नु यतिभ्यः सहन्तः
पृथिव्यां निर्हंसि समत्सु पावक ।। 46 ।।
उ.भा. – समुद्रम् , द्वे स्वर्ण, नवग्वशब्दः, दशग्वम् , दंसिष्ठ, वसूनि, नः, वसु, 
वृत्रं निर्द्वे, नु, यतिभ्यः, सहन्तः, पृथिव्याम् , निः, हंसि, समत्सु, पावक इत्येते समुद्रादयः । वक्ष्यति समुद्रादिषु येनेति – येन इत्येतत्प्लवते समुद्रादिषु प्रत्ययेषु ।
समुद्रम् – येना समुद्रमसृजः । द्वे स्वर्ण – येना स्वर्ण ततनाम् । द्वे इति कस्मात् ? येन स्व स्तभितं येन । नवग्वशब्दः – येना नवग्वो दध्यङः, येना नवग्वे अङ्गिरे । दशग्वम् – येना दशग्वमध्रिगुम् । दंसिष्ठ – येना दंसिष्ठ कृत्वने । वसूनि – येना वसून्याभृता । नः येना नः पूर्वे पितरः । वसु – येना वसु प्रयच्छसि । वृत्रं निर्द्वे – येना वृत्रं निरद्भ्यः । द्वे इति कस्मात् ? येन वृत्रं चिकेतथः । नु – येना नु सद्य ओजसा । यतिभ्यः – येना यतिभ्यो भृगवे । सहन्तः – येना सहन्त ऋञ्जत । पृथिव्याम् – येना पृथिव्यां नि क्रिविम् । निः – येना निरंहसो यूयम् । हंसि – येना हंसि न्यत्रिणम् । समत्सु – येना समत्सु सासहः । पावक – येना पावक चक्षसा ।। 
यत्रेति चक्रुरादिषु नरः सुपर्णा इति च ।। 47 ।।
समुद्रादिषु येनेति ।। 48 ।।
उ.भा. – इत्युक्तम् ।
तत्रेति मे सदो रथम् ।। 49 ।। 
उ.भा. – तत्र इत्येतत्प्लवते मे, सदः,रथम् – इत्येतेषु परेषु । मे – तत्रा मे नाभिरातता । सदः – तत्रा सदः कृणवसे । रथम् – तत्रा रथमुप शग्मं सदेम ।।
अवेति नो नु कल्पेषु नूनम् वाजेषु पृत्सुषु ।। 50 ।।
उ.भा. – अव इत्येतत्प्लवत् नः,नु, कल्पते, नूनम् , वाजेषु, पृत्सुषु – इत्येतेषु । नः – अवा नो वाजयुं रथम् । नु – अवा नु कं ज्यायान् । कल्पेषु – अवा कल्पेषु नः पुमः । नूनम् – अवा नूनं यथा पुरा । वाजेषु – अवा वाजेषु वाजिनि । पृत्सुषु – अवा पृत्सुषु कासु चित् । 
आद्ये चेद्वाजयुंपार्येकमग्नेमघवन्परे ।। 51 ।।
उ.भा. – एषां प्रत्ययानाम् , आद्ये – नः नु इत्येते, वाजयुम् , पार्ये, कम् ,अग्वे,मघवन् – इत्येवपरे यदि भवतः अव इति प्लवते । वाजयुम् – अवा नो वाजयुं रथम् । पार्ये – अवा नः पार्ये धने ।. कम् – अवा नु कं ज्यायान् । अग्ने – अवा नो अग्ने ऊतिभिः । मघवन् – अवा नो मघवन्परे इति कस्मात् ? अव नो वृजिना शिशीहि ।
रास्वा पितः शतेना नो वधस्वा सु श्रुधी हवम् ।
मन्दस्वा सु वहस्वा सु वनेमा ते नही नु वः ।। 52 ।।
उ.भा. – इत्येतेषां पूर्वपदान्ताः प्लवन्ते । रास्वा पितः – रास्वा पितर्मरुताम् । शतेना नः – शतेना नो अभिष्टिभिः । वर्धस्वा सु – वर्धस्वा सु पुरुष्टुत । श्रुधी हवम् – श्रुधी हवमिन्द्र मा रिषण्यः । मन्दस्वा सु – मन्दस्वा सु स्वर्णरे । वहस्वा सु – वहस्वा सु स्वश्व्यम् । वनेमा ते – वनेमा ते अभिष्टिभिः । नही नु वः – नही नु वो मरुतो अन्ति । वः इति कस्मात् ? नहि नु ते महिमनः ।
पाथा दिवो धाता रयिं सृजता गयसाधनम् ।
रास्वा चोरू न शग्धी नः सृजता मधुमत्तमम् ।। 53 ।।
उ.भा. – पाथा दिवः – इत्येवमादीनां पूर्वपदान्ताः प्लवन्ते । पाथा दिवः – पाथा दिवो विमहसः । धाता रयिम् – धाता सहवीरं तुरासः । सृजता गयसाधनम् – समी वत्सं न मातृभिः सृजता गयसाधनम् । रास्वा च – रास्वा च नो अमृत मर्तभोजनम् । उरू न – उरू न राधः सवना । शग्धी नः – शग्धी न इन्द्र यत्त्वा । सृजता मधुमत्तमम् – आ नः सोमं पवित्र आ सृजता मधुमत्तमम् । 
जही चिकित्वो वेत्था हि रक्षथा न हता मखम् ।
युयोता शरुं स्वेना हि वनेमा ररिमा वयम् ।। 54 ।।
उ.भा. – जही चिकित्वः, वेत्था हि, रक्षथा न, हता मखम् ,युयोता शरुम् , स्वेना हि, वनेमा ररिमा वयम् – इत्येतेषां च पूर्वपदान्ताः प्लवन्ते । जही चिकित्वः – जही चिकित्वो अभिशस्तिम् । वेत्था हि – वेत्था हि वेधो अध्वनः । रक्षथा न – रक्षथा नेमधं नशत् । हता मखम् – हता मखं न भृगवः । युयोता शरुम् – युयोता शरुमस्मदा । स्वेना हि – स्वेना हि वृत्रं शवसा । वनेमा ररिमा वयम् – स्तोमं यज्ञं चादरं वनेमा ररिमा वयम् । वयम् इति कस्मात् ? मृग्यम् । 
प्रप्रा वो अस्मे धामा ह सना ज्योतिरपा वृधि ।
ऋध्यामा ते वामदेवे जुहोता मधुमत्तमम् ।। 55 ।।
उ.भा. - प्रप्रा वो अस्मे, धामा ह, सना ज्योतिः, अपा वृधि, ऋध्यामा ते वामदेवे, जुहोता मधुमत्तमम् – इत्येतेषां च पूर्वपदान्ताः प्लवन्ते । प्रप्रा वो अस्मे – प्रप्रा वो अस्मे स्वयशोभिरूती । अस्मे इति किम् ? प्रप्र वस्त्रिष्टुभमिषम् । धामा ह – धामा ह यत्ते अजर । सना ज्योतिः – सना ज्योतिः सना स्वः । अपा वृधि – अपा वृधि परिवृतं न राधः । ऋध्यामा ते वामदेवे ऋषौ – ऋध्यामा त ओहैः । वामदेव इति कस्मात्  ? ऋध्याम ते वरुण खाम् । जुहोता मधुमत्तमम् – तस्मा इदास्ये हविर्जुहोता मधुमत्तमम् । 
यक्ष्वा महे धिष्वा शवो जनिष्वा देववीतये ।
अधा त्वं ह्यद्याद्या श्वःश्वः सचस्वा नः स्वस्तये ।। 56 ।।
उ.भा. - यक्ष्वा महे, धिष्वा शवः, जनिष्वा देववीतये, अधा त्वं हि, अद्याद्या श्वःश्वः, सचस्वा नः स्वस्तये – इत्येतेषां च पूर्वपदान्ताः प्लवन्ते । यक्ष्वा महे – यक्ष्वा महे सौमनसाय । धिष्वा शवः – धिष्वा शवः शूर येन । जनिष्वा देववीतये – जनिष्वा देववीतये सर्वताता स्वस्तये । अधा त्वं हि – अधा त्वं हि नस्करः  हि इति कस्मात् ? अध त्वमिन्द्र विद्धि । अद्याद्या श्वःश्वः – अद्याद्या श्वःश्वः इन्द्र । सचस्वा नः स्वस्तये – अग्ने सूपायनो भव सचस्वा न स्वस्तये । स्वस्तये इति कस्मात् ? सचस्वः नः पराक आ ।।  
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ 
प्रातिशाख्यभाष्ये सप्तमं पटलम्।।
8 – प्लुति – पटलम् (2)
अन्तःपादं पदान्तह्रस्वस्य दीर्घभावः
एकादशाक्षरद्वादशाक्षरयोः पादयोरष्टमाक्षरस्य
दशमाक्षरस्य च दीर्घभावः
अष्टाक्षरे पादे षष्ठाक्षरस्य दीर्घभावः
ऊने पादे क्षैप्रवर्ण-प्रश्लिष्टादीनाम् अन्तर्विभागेन पादपूरणम्
षष्ठाष्टमदशमाक्षराणां दीर्घभावेपवादाः
पादान्ते ह्रस्वस्य दीर्घभावः
(अन्तःपादं पदान्तह्रस्वस्य दीर्घभावः)
अन्तःपादं विग्रह एष्वपृक्त
उकारो व्रजस्य सु धा नमोभिः
शुचिं पवित्रं तु महीर्नु चाप्लुतं 
सुतस्येति।।1।।
उ.भा. – अन्तःपादं विधिर्भविष्यति यदित ऊर्ध्वमनुक्रमिष्यामः विग्रहे च भविष्यति। अपृक्तः – अव्यञ्जनः, उकारः प्लवने व्रजस्य, सु, धाः, नमोभिः, शुचिम्, पवित्रम्, तु, महीः, नु चाप्लुतम्, सुतस्य – इत्येतेषु परेषु। व्रजस्य – व्यू व्रजस्य तमसः। सु – अस्या ऊ षु ण उप सातये। धाः -  शंसात्युक्थं यजते व्यू धाः। नमोभिः – होता तमू नमोभिः। शुचिम् – तमू शुचिं शुचयो दीदिवांसम्। पवित्रम् – अत्यू पवित्रमक्रमीत्। तु – मायामू तु यज्ञियानामेताम्। महीः – कटू महीरधृष्टा अस्य।नु चाप्लुतम् – समू नु पत्नीर्वृषभिः। अप्लुतम् इति कस्मात् ?  किं स्विद्वक्ष्यामि किमु नू मनिष्ये। सुतस्य – त ऊ सुतस्य सोमस्य। अन्तःपादम् इति कस्मात् ? किं नोदुदु हर्षसे दातवा उ, ये देवासो दिव्येकादश स्य पृथिव्याम्।।
उ.भा. – अच्छेति विग्रहे इति प्रकृते विग्रहाधिकारे पुनर्विग्रहणमुदयविशेषणार्थं क्रियते। तस्मात् आदु सुस्नुषे – इत्यत्रोकारस्य दीर्घत्वं न भवति। यद्युदयविशेषणार्थं विग्रहग्रहणम् – त्यं सु मेषं महया स्वर्विदम् इत्येवमादिषु न सिद्ध्यति । अत्रापि वचनप्रामाण्यात्सिद्धम्। अथापि क्वचिदपि वचनस्यावकाशान्न सिद्धमिति तथापि न दोषः। उदयविशेषणार्थमिह निवृत्तमिति व्याख्यास्यामः। एषु इति कस्मात् ? अस्मा इदु सप्तिमिव। अपृक्तः इति कस्मात् ? सहो नः सोम पृत्सु धाः।।
यद्युदयोदया न।
सोमसुतिं चकिंराम स्तवाम
स्तवाना गृभाय रथं श्रुधीति ।।2।।
उ.भा. – यदि (उदयोदयाः) व्रजस्य इत्येवमादीनामेत उदयाः न भवन्त्यथ उकारः प्लवते – सोमसुतिम् ,  चर्किराम, स्तवाना , गृभाय, रथम्, श्रुधि इति। सोमसुतिम् – इमामु षु सोमसुतिम् । चर्किराम – दधिक्राव्ण इदु नु चर्किराम। स्तवाम- आशुं दधिक्रां तमु नु ष्टवाम। स्तवाना – इन्द्राविष्णू नृवदु षु स्तवाना। गृभाय – अवर्षीर्वर्षमुदु षू गृभाय। रथम् – युवोरु षू रथं हुवे। श्रुधि – इमा उ षु श्रुधी गिरः।।
ते अस्ति ते महिमनः प्र वोचन
प्र वोचं नः सुमना द्वैपदाश्च।।3।।
उ.भा. – ते अस्ति , ते महिमनः, प्र वोचत, प्र वोचम् , नः सुमनाः – इमे द्वैपदा उदयोदया यदि चेन्न भवन्त्यथ उकारः प्लवते। ते अस्ति – इन्द्र य उ नु ते अस्ति। अस्ति इति कस्मात् ? आदू नु ते क्रतुम् । ते महिमनः – क उ नु ते महिमनः समस्य। महिमनः इति कस्मात् ? आदू नु ते अनु क्रतुम् प्र वोचत – न तस्य विद्म तदु षु प्र वोचत। वोचत इति कस्मात् ? पर्यु षु प्र धन्व वाजसातये। प्र वोचम् – अभीद्धो धर्मस्तदु षु प्र वोचम् । वोचम् इति कस्मात् ? अस्या ऊ षु ण उप।। 
महे दधिध्वं तिर मुञ्ज नो मृध-
श्चर नमध्वं नम ते नयन्त।
स्वित्येतेषु।।4।।
उ.भा. – महे, दधिध्वम्, तिर, मुञ्च, नः, चर, नमध्वम्, नम, ते, नयन्त – इत्येतेषु प्रत्ययेषु सु इत्येतत्प्लवते। महे – प्र सू महे सुशरणाय। दधिध्वम् – नि षू दधिध्वमखनन्त उत्सम्। तिर – प्र सू तिरा शचीभिर्ये त उक्थिनः मुञ्च – वि षू मुञ्चा सुषुवुषः। नः – अध प्र सू न उप यन्तु। मृधः – वि षू मृधः शिश्रथः। चर – वि षू चर स्वधा अनु। नमध्वम् नि षू नमध्वं भवता सुपाराः। नम – नि षू नमातिमतिं कयस्य। ते – प्र सू त इन्द्र प्रवता। नयन्त – प्र सू नयन्त गृभयन्त इष्यौ ।।
एकाक्षरयोः पराणि चे –
दुपेन्द्राग्नेत्राध्वरमायुरेत्विति ।।5।।
उ.भा. – एषु प्रत्ययेषु यावेकाक्षरौ नः ते इति तयोः (एकाक्षरयोः-) पराणि उप, इन्द्र, अग्ने, अत्र, अध्वरम् , आयुः , एतु – इति (चेत्-)  यदीमानि , भवन्त्यथ सु प्लवते। उप – अध षू णो अग्ने शृणि। अत्र – मो षू णो अत्र जुहुरन्त। अध्वरम् – जुषस्व सू नो अध्वरम्। आयुः – प्र सू न आयुर्जीवसे। एतु – प्र सू न एत्वधरः। एकाक्षरयोः पराणि चेत् इति कस्मात् ? मो षु णः परापरा, तां सु ते कीर्तिम्।।
सदेत्येतद्योनिषुपीतयेपरम्।।6।।
उ.भा. – सद इत्येतत्प्लवते योनिषु पीतये इत्येवंपरं सत्। योनिषु – उशन् होतर्नि षदा योनिषु त्रिषु। पीतये – नि षदा पीतये मधु।।
धन्वेत्येतत्सोम राट् पूयमानः।।7।।
उ.भा. – धन्व इत्येतत् प्लवते सोम, राट्, पूयमानः – इत्येतेषु परेषु। सोम – प्र धन्वा सोम जागृविः। राट् – ॠणो न तायुरति धन्वा राट् । पूयमानः – अभि स्वर धन्वा पूयमानः।।
यदीति कृथो मनसः कवीनां
सबन्धवो गोः सरमेति तेषु।।8।।
उ.भा. – यदि इत्येतत्प्लवते कृथः, मनसः, कवीनाम्, सबन्धवः, गोः, सरमा – (इति तेषु-) इत्येतेषु प्रत्ययेषु। कृथः – युवा यदी कृथः पुनः। मनसः – तक्षद्यदी मनसः। कवीनाम् – गृहा यदी कवीनाम्। सबन्धवः – गिरा यदी सबन्धवः। गोः स्वावृग्देवस्यामृतं यदी गोः। सरमा – विदद्यदी सरमा।।
चरेति पुष्टिं सोम चर्षणिप्राः।।9।।
उ.भा. – चर इत्येतत्प्लवते पुष्टिम्, सोम चर्षणिप्राः – इत्येतेषु परेषु। पुष्टिम् – रेवां इव प्र चरा पुष्टिमच्छ। सोम – अवीरहा प्र चरा सोम दुर्यान्। चर्षणिप्राः – विशः पूर्वीः प्र चरा चर्षणिप्राः।।
जनिमेति हन्ति सं जातवेदाः।।10।।
उ.भा. – जनिम इत्येतत्प्लवते हन्ति, सम् , जातवेदाः – इत्येतेषु परेषु। हन्ति – विश्वा वेद जनिमा हन्ति शुष्णम्। सम् – विश्वेदेते जनिमा सं विविक्तः। जातवेदाः – विश्वा वेद जनिमा जातवेदाः।।
रन्धयेति येषुकंशासदुत्तरम् ।।11।।
उ.भा. – रन्धय इत्येतत्प्लवते येषु, कम्, शासत् इत्येवम् उत्तरम्। येषु एभ्यो नृभ्यो रन्धया येष्वया येष्वस्मि। कम् – सुन्वद्भ्यो रन्धया कं चिदव्रतम्। शासत् – बर्हिष्मते रन्धया शासदव्रतान्।।
न नःकारे स्वित्युपसातयेपरे।.12।।
उ.भा. – न खलु सु इत्येतत्प्लवते नःकारे प्रत्यये उपसातये इत्येवंपरे सति। उप सातये – अस्या ऊ षु ण उप सातये। सातये इति किम् ? अध प्र सू न उप यन्तु ।।
महयात्र जय काव्येन गूर्धय
भरेति स्वरिति प्रत्यये षट्।।13।।
उ.भा. – महय, अत्र, जय, काव्येन, गूर्धन, भर – इत्येतानि षट् प्लवन्ते स्वः इत्येतस्मिन् प्रत्यये। महय – त्यं सु मेषं महया स्वर्विदम्। अत्र – अस्माकेभिर्नृभिरत्रा स्वर्जय। जय – हनो वृत्रं जया स्वः। काव्येन – विप्रः कविः काव्येना स्वर्चनाः। गूर्धय – तं गूर्धया स्वर्णरम्। भर – द्युमन्तं शुष्ममा भरा स्वर्विदम्।।
मद पर्ष पिपृत घन्व यच्छत।
रुहेमेति स्वस्तयउत्तराणि।।14।।
उ.भा. – मद, पर्ष, पिपृत, धन्व, यच्छत, रुहेम – इत्येतानि प्लवन्ते स्वस्तये इत्येवम् – उत्तराणि । मद ताँ आदित्याँ अनु मदा स्वस्तये । पर्ष – अति पर्षा स्वस्तये। पिपृत – अद्या देवासः पिपृता स्वस्तये। धन्व – परि सोम प्र धन्वा स्वस्तये। यच्छत – उरु णः शर्म यच्छता स्वस्तये। रुहेम अरिष्यन्तमा रुहेमा स्वस्तये।।
दधिम मदत तन्वि सिञ्चत
स्तव वदतानज रक्षतोक्षत।
पिपृत पृणत पृच्छत प्रुष
स्थ घ हिनवाय जुहोत पश्यत।।
चकृमाकुत्र भूम स्म शिशीत स्तीत पप्तत। 
यथोदयानि सर्वाणि।।15।।
उ.भा. – दधिम , मदत, तन्वि, सिञ्चत, स्तव, वदत, अनज, रक्षत, उक्षत, पिपृत, पृणत, पृच्छत, प्रुष, स्थ, घ, हिनव, अय, जुहोत, पश्यत, चकृम, अकुत्र, भूम, स्म, शिशीत, स्तोत, पप्तत इत्येतानि सर्वाणि यथोदयानि प्लवन्ते। 
दधिम – यस्मिन्वयं दधिमा शंसम्। मदत – इन्द्रं गीर्भिर्मदता वस्वः। तन्वि – न ध्वस्मानस्तन्वी रेपः। सिञ्चत – आमत्रेभिः सिञ्चता मद्यमन्धः। स्तव – इन्द्रं स्तवा नृतमम्। वदत रोदसी आ वदता गणश्रियः। अनज – इमां वाचमनजा पर्वतच्युते । रक्षत  - पूर्भी रक्षता मरुतः । उक्षत – धृतमुक्षता मधुवर्णम् । पिपृत – निरंहसः पिपृता निरवद्यात् । पृणत – सोमेभिरीं पृणता भोजमिन्द्रम् । पृच्छत – तं पृच्छता स जगाम । प्रुष – अभ्रप्रुषो न वाचा प्रुषा वसु । स्थ – के ष्ठा नरः श्रेष्ठतमाः । घ – न घा स मामप जीषम् । हिनव – प्र तत्ते हिनवा यत्ते । अय – नाहमतो निरया दुर्गहैतत् । जुहोत – आ जुहोता दुवस्यत । पश्यत – तदस्येदं पश्यता भूरि । 
चकृम – वयं हि ते चकृमा भूरि । अकुत्र – माकुत्र नो गृहेभ्यः । भूम – द्यावा च भूमा जनुषः । स्म – उत स्मा सद्य इत्परि । शिशीत – तं शिशीता सुवृक्तिभिः । स्तोत – इन्द्रं स्तोता नव्यं गीर्भिः । पत्पत – वयो न पप्तता सुमायाः । 
त्विति चैकाक्षरोपधम् ।। 16 ।।
उ.भा. – तु इत्येतत् चैकाक्षरोपधं प्लवते । आ तू न उप गन्तन । एकाक्षरोपधम् इति कस्मात् ? पिबा तु सोमं गोऋजीकम् ।
कदा हरिवो वरुणस्य चक्रतुः
सूर्य्यस्य निष्ट्या इव भूम तेषु न ।। 17 ।।
उ.भा. – कदा , हरिवः, वरुणस्य, चक्रतुः, सूर्यस्य, निष्ट्या इव – इति ( तेषु ) एतेषु प्रत्ययेषु, भूम इत्येतन्न प्लवते । कदा – शूने भूम कदा चन । हरिवः – अधाय भूम हरिवः । वरुणस्य । चक्रतुः – सुरेतसा पितरा भूम चक्रतुः । सूर्यस्य – मा शूने भूम सूर्यस्य संदृशि । निष्ट्या इव – मा भूम निष्ट्या इव ।। 
वस्त्राणि हि बाबधे यज्ञियानां 
ते दंसो द्वे नः स च शक्र तेषु तु ।। 18 ।।
उ.भा. -  वस्त्राणि, हि, बाबधे, यज्ञियानां, ते, दंसो द्वे, नः स च, शक्र इति ( तेषु ) एतेषु प्रत्ययेषु,  तु इत्येतन्न प्लवते । वस्त्राणि – स तु वस्त्राण्यध पेशनानि । हि – अध्वर्यवा तु हि षिञ्च । बाबधे – वि तु बाबधे रोदसी । यज्ञियानाम् – मायामू तु यज्ञियानाम् । ते दंसो द्वे – तत्तु ते दंसो यदहन् । द्वे इति कस्मात् ? ता तू ते तुविनृम्ण । नः स च – आ तु नः स वयति गव्यम् । सः इति कस्मात् ? आ तू न इन्द्र वृत्रहन् । शक्र – स्तीर्ण बर्हिरा तु शक्र प्र याहि । 
चकृमेति द्वैपदे भूरि दुष्कृतं 
वर्धतां विप्रवचसो जिह्वयेति ।। 19 ।।
उ.भा. – चकृम इत्येतन्न प्लवते । द्वैपदे भूरि दुष्कृतम् , वर्धताम् , विप्रवचसः , जिह्वया – इत्येतेषु परेषु । भूरि दुष्कृतम् – न वो गुहा चकृम भूरि दुष्कृतम् । दुष्कृतम् इति कस्मात् ? वयं हि ते चकृमा भूरि दावने । वर्धताम् – प्राञ्चं यज्ञं चकृम वर्धताम् । विप्रवचसः – आ पुरंदरं चकृम विप्रवचसः । जिह्वया – यद्वो देवाश्चकृम जिह्वया गुरु ।
काण्वायना निष्कृतीरेतयो स्थ ।। 20 ।।
उ.भा. – काण्वायनाः, निष्कृतीः इति एतयोः स्थ इत्येतत्पदं न प्लवते । काण्वायनाः – सुदेवा स्थ काण्वायनाः । निष्कूतीः – अथो यूयं स्थ निष्कृतीः ।
जाता सुरथा हवनश्रुतश्च ।। 21 ।।
उ.भा. – जाताः, सुरथाः, हवनश्रुतः – इत्येतेषु च प्रत्ययेषु स्थ इत्येतन्न प्लवते । जाताः – ये स्थ जाता अदितेः । सुरथाः – स्वश्वा स्थ सुरथाः । हवरश्रुतः – कद्ध स्थ हवनश्रुतः ।। 
सवापरं घेति न कौत्सवैमदम् ।। 22 ।।
उ.भा. – सः वा इत्येवंपरं घ इत्येतत्पदम्, ( कौत्सवैमदम् ) कुत्सस्य विमदस्य वार्षे वर्तमानम् , न प्लवते । सः – अयं घ स तुरो मदः । वा – आ घ वा याभिररुणीः । कौत्सवैमदम् इति कस्मात् ? सुनीथो घा स मर्त्यः । प्रकृतेपि प्रतिषेधे नकारः श्लोकपूरणार्थो द्रष्टव्यः । 
स्म राशिमित्यादिषु न ।। 23 ।। 
उ.भा. – स्म इत्येतन्न प्लवते राशिम् , ( इत्येतेषु ) इत्येवमादिषु प्रत्ययेषु । राशिमादीनुत्तरत्रोदाहरिष्यामः ।।
प्रति ष्म च ।। 24 ।।
उ.भा. – प्रतिपूर्वं च सत् स्म इत्येतन्न प्लवते । प्रति ष्म – प्रति ष्म रिषतो दह । प्रति इति कस्मात् ? नहि ष्मा ते शतम् ।
स्म ते परेषु व्रजनं  वनस्पते शुभे परुष्ण्याम् ।। 25 ।।
उ.भा. -  स्म ते इत्येतस्मिन्द्वैपदे पूर्वं न प्लवते व्रजनम् , वनस्पते , शुभे परुष्ण्याम् इत्येतेषु परेषु । व्रजनम् – अध स्म ते व्रजनं कृष्णम् । वनस्पते – उत स्म ते वनस्पते ।शुभे – उत स्म ते शुभे नरः । परुष्ण्याम् – उत स्म ते परुष्ण्याम् । व्रजनम् इत्यादि कस्मात् नहि ष्मा ते शतं चन ।। 
स्म पुरा वृषाकपौ ।। 26 ।। 
उ.भा. – स्म पुरा इत्येतन्न प्लवते वृषाकपौ । स्म पुरा – संहोत्रं स्म पुरा नारी । वृषाकपौ  इति कस्मात् ? ये स्मा पुरा गातूयन्तीव ।। 
राशिं वाजेषु मे सद्म पूषणं 
तं तृंहद्धायि मा दुर्हणायतः । 
यस्मै यद् वृत्रहत्येषु मावते 
वातो यं यस्य दम् दुर्गृभीयसे ।।। 27 ।।
उ.भा. – त इमे राशिमादयो ये पूर्वसूत्रे निर्दिष्टाः । राशिम् , वाजेषु, मे सद्म, पूषणम् , तम् , तृंहत् , धायि, मा, दुर्हणायतः, यस्मै , यत् , वृत्रहत्येषु, मावते, वातः, यम् ,  यस्य, मत्  , दुर्गृभीयसे । राशिम् – उत स्म राशिं परि यासि । वाजेषु – प्र स्म वाजेषु नोव । मे – उत स्मे मेव्यत्यै । सद्म – उत स्म सद्म हर्यतस्य । पूषणम् – वहामि स्म पूषणमन्तरेण । तम् – अप स्म तं पथो जहि । तृंहत् – कूटं स्म तृंहदभिमातिम् । धायि – इह स्म धायि दर्शतः । मा – त्रिः स्म माह्नः श्नथयः । दुर्हणायतः – अव स्म दुर्हणायतः । यस्मै – शुचिः ष्म यस्मा अत्रिवत । यत् – नहि ष्म यद्ध वः पुरा । वृत्रहत्येषु – मधोनः स्म वृत्रहत्येषु  । मावते – नि ष्म मावते वहथ । वातः – उत्स्म वातो वहति । यम् – उत स्म यं शिशुम् । यस्य – अध स्म यस्यार्चयः । मत् – अप स्म मत्तरसन्ती । दुर्गृभीयसे – उत स्म दुर्गृभीयसे । 
अत ऊर्ध्वम् – एकादशिद्वादशिनोः इत्येतत्पर्यन्तं द्वैपदग्रहणं कृतं द्रष्टव्यम् । तेषां द्वैपदानां पूर्वपदान्ताः प्लवन्ते । 
पृच्छा विपश्चितमवा पुरंध्या 
घा त्वद्रिग्वीरान्वनुयामा त्वोताः । 
जनया दैव्यं भुजेमा तनूभि- 
र्हा वहतो वासया मन्मना च ।। 28 ।।
उ.भा. – इत्येतेषां पूर्वपदान्ताः प्लवन्ते । पृच्छा विपश्चितम् – इन्द्रं पृच्छा विपश्चितम् । अवा पुरंध्या – रथमवा पुरंध्या । घा त्वद्रिक् – न घा त्वद्रिगप वेति । वीरान्वनुयामा त्वोताः – वीरैर्वीरान्वनुयामा त्वोताः । वीरान् इति कस्मात् ? वयमग्ने वनुयाम त्वोताः । जनया दैव्यम् – मनुर्भव जनया दैव्यं जनम् । भुजेमा तनूभिः – यक्षं भुजेमा तनूभिः । हा वहतः – आ हा वहतो मर्त्याय । वासया मन्मना – वस्त्रेणेव वासया मन्मना शुचिम् ।। 
 वेदा वसुधितिं रोमा पृथिव्या 
वोचो  सुतेषु घावता सुहस्त्यः ।
मुञ्चा सुषुवुषः स्वाद्मा पितूना-
मिहा वृणीष्व बोधया पुरंधिम् ।। 29 ।। 
उ.भा. – इत्येतेषां पूर्वपदान्ताः प्लवन्ते । वेदा वसुधितिम् – स हि वेदा वसुधितिम् । रोमा पृथव्याः – अग्निर्ह दाति रोमा पृथिव्याः । वोचा सुतेषु – प्र नु वोचा सुतेषु वाम् । धावता सुहस्त्यः – आ धावता वुहस्त्यः । मुञ्चा सुषुवुषः – वि षू मुञ्चा सुषुवुषः । स्वाद्मा पितूनाम् – ऊधर्न गोनां स्वाद्मा पितूनाम्  । इहा वृणीष्व – अस्माँ इहा वृणीष्व । बोधया पुरंधिम् – प्र बोधया पुरंधिम् । 
अवथा स कृणुथा सुप्रतीकं 
तिरा शचीभिः कृणुता सुरत्नान् । 
ग्मन्ता नहुषोनयता वियन्तः 
स्मा च्यावयन्नीरया वृष्टिमन्तम् ।। 30 ।।
उ.भा. – इत्येतेषां च पूर्वपदान्ताः प्लवन्ते । अवथा सः – यं देवासोवथा स विचर्षणिः । कृणुथा सुप्रतीकम् – अश्रीरं चित्कृणुथा सुप्रतीकम् । तिरा शचीभिः – प्र सू तिरा शचीभिर्ये त उक्थिनः । कृणुता सरत्नान् – सुभागान्नो देवाः कृणुता सुरत्नान् । ग्मन्ता नहुषः – अध ग्मन्ता नहुषः । अनयता वियन्तः – ये वाजाँ अनयता वियन्तः । स्मा च्यावयन् – त्वं हि स्मा च्यावन्नच्युतानि । ईरया वृष्टिमन्तम् – प्र पर्जन्यमीरया वृष्टिमन्तम् ।। 
असृजता मातरं सू रथं हुवे 
नयता बद्धं स्वापया मिथूदृशा । 
इता जयता गता सर्वतातय 
ईरयथा मरुतो नेषथा सुगम् ।। 31 ।।
इत्येतेषां च पूर्वपदान्ताः प्लवन्ते । असृजता मातरम् – सं वत्सेनासृजता मातरम् । सू रथं हुवे – युवोरु षू रथं हुवे । हुवे इति कस्मात्  ? अस्माकं सु रथं पुरः । नयता बद्धम् – न जानीमो नयता बद्धमेतम् । स्वापया मिथूदृशा नि ष्वापया मिथदशा । इता जयत – प्रेता जयता नरः । आ गता सर्वतातये – त आदित्या आ गता सर्वतातये । आ गता इति कस्मात्  ? ईरयथा मरुतः – उदीरयथा मरुतः समुद्रतः । नेषथा सुगम्  - चक्षुरिव यन्तमनु नेषथा सुगम् । 
अन्यत्रा चित्पिबता मुञ्जनेजनं 
धा स्या वोचेमा विदथेष्विता धियम् ।
इता नि यत्रा वि दशस्यथा क्रिविं 
चा बोधाति द्रावया त्वं किरा वसु ।। 32 ।।
उ.भा, - इत्येतेषां च पूर्वपदान्ताः प्लवन्ते । अन्यत्रा चित् – नू अन्यत्रा चिदद्रिवः । पिबता मुञ्जनेजनम् – इदं वा धा  पिबात मुञ्जनेजनम् । घा स्याः – त्वं त्वं वा धा स्या अहम् । वोचेमा विदथेषु – तमिद्वोचेमा विदथेषु शंभुवम् । इता धियम् – एता धियं कृणवामा सखायः । इता नि – आ त्वेता नि षीदत । यत्रा वि – मनो यत्रा वि तद्दधुर्विचेतसः । दशस्यथा क्रिविम् – याभिर्दशयस्यथा क्रिविम् । चा बोधाति – स चा बोधाति मनसा यजादि । द्रावया त्वम् – अध्वर्यों द्रावया त्वम् । किरा वसु – आ नः सोम पवमानः किरा वसु ।
हा पदेव कर्तना श्रुष्टिं
योधया च जग्रभा वाचम् ।
पायया च तर्पया कामं 
गातुया च मन्दया गोभिः ।। 33 ।।
उ.भा. – इत्येतेषां च पूर्वदान्ताः प्लवन्ते । हा पदेव – आ हा पदेव गच्छसि । कर्तना श्रुष्टिम् – अध्वर्यवः कर्तना श्रुष्टिमस्मै । योधया च – स योधया च क्षयया च । जग्रभा वाचम् – प्रतीचीं जग्रमा वाचम् । पायया च – आ सादय पायया चा मधूनि । तर्पया कामम् – व्यश्नुहि तर्पया काममेषाम् । गातुया च – दशस्या च गातुया च । मन्दया गोभिः – इमं कामं मन्दया गोभिरश्वैः । 
घा स्यालादेना सुमतिं 
वोचा नु व्यथया मन्युम् ।
नेथा च चक्रा जरसं 
भवता मृळयन्तश्च ।। 34 ।।
उ.भा. – उत्येतेषां च पूर्वपदान्ताः प्लवन्ते । घा स्याला. – विजामातुरुत घा स्यालात् । एना सुमतिम् – विद्वाँ एना सुमतिं यात्यच्छ । वोचा नु – अधि वोचा नु सुन्वते । व्यथया मन्युम् – अभित्रस्य व्यथया मन्युमिन्द्र ।आदित्यासो भवता मृळयन्तः ।
एवा चन भजा राये ररिमा ते भजा भूरि ।
श्रुधी न उभयत्रा ते भजा  त्वं मृळया नश्च ।। 35 ।।
उ.भा. – इत्येतेषां च पूर्वपदान्ताः प्लवन्ते । एवा चन – मोत सूरो अह एवा चन । भजा राये – अभक्ते चिदा भजा राये अस्मान् । ररिमा ते – पिबा सोमं ररिमा ते मदाय । भजा भूरि – वि भजा भूरि ते वसु । श्रुधि नः – अवर्मह इन्द्र दादृहि श्रुधि नः । उभयत्रा ते –इन्द्र भ्रातरुभयत्रा ते अर्यम् । गुरूदयार्थं ग्रहणम् । भजा त्वम् – आ गोमति व्रजे भजा त्वं न । मृळया नः – सोमराजन्मृळया नः स्वस्ति । 
( एकादशाक्षरद्वादशाक्षरयोः पादयोरष्टमाक्षरस्य दशमाक्षरस्य च दीर्घभावः )
एकारदशिद्वादशिनोर्लघावष्टाममक्षरम् ।
उदये संहिताकाले ।। 36 ।।
उ.भा. – ( एकादशिद्वादशिनोः ) एकादशाक्षरद्वादशाक्षरयोः पादयोः अष्टममक्षरं प्लवते संहिताकाले लघावुदये सित । एकादशिनः – तादीत्ना शत्रुं न किलाविवित्से । द्वादशिनः – अग्ने सख्ये मा रिषामा वयं तव । एकादशिद्वादशिनोः इति कस्मात् ? भद्रं नो अपि वातय मनः । लघो इति कस्मात् ? वृषा समत्सु दासस्य नाम चित् । प्र ऋतुभ्यो दूतमिव वाचमिष्ये । संहिताकाले इति कस्मात् ? आदित्यासस्ते अक्रा न वावृधुः । इदं त एकं ऊ त एकम् । 
नःकारे च गुरावपि ।। 37 ।।
उ.भा. – नःकारे उदये गुरावपि च एकादशिद्वादशिनोरष्टमममक्षरं प्लवते । द्युभिर्हितो जरिमा सू नो अस्तु । 
दशमं चैतयोरेवम् ।। 38 ।।
उ.भा. – दशमं च अक्षरं प्लवते , एतयोः – एकादशिद्वादशिनोः । लघावुदये संहिताकाले नःकारे च गुरावपि । अहा विश्वा सुमना दीदिही नः । अव रुद्रा अशसो हन्तनावधः । एकादशिद्वादशिनोः इति कस्मात् ? प्र सुवानासो बृहाद्दिवेषु हरयः । लघौ इति कस्मात् ? राय एषेवसे दधीत धीः । तन्म ऋतमिन्द्र शूर चित्र पात । नःकारे च गुरौ – नू देवासो वरिवः कर्तना नो भूत नः । 
( अष्टाक्षरे पादे षष्ठाक्षरस्य दीर्घभावः )
षष्ठं चाष्टाक्षरेक्षरम् ।। 39 ।
उ.भा. – अष्टाक्षरे च पादे षष्ठमक्षरं प्लवत एवम् । कथम् ? यथैकादशिद्वादशिनोरष्टममक्षरं दशमं च । ईशानो यवया वधम् । अष्टाक्षरे इति कस्मात् ? पिबा सोममभि यमुग्र तर्दः । लघौ इति कस्मात् ? आ पवस्व देव सोम । संहिताकाले इति कस्मात् ? नोमिं तष्ठेव सुद्रवम् । 
( ऊने पादे क्षैप्रवर्ण – प्रश्लिष्टादीनाम् अन्तर्विभागेन पादपूरणम् )
व्यूहैः संपत्समीक्ष्योने क्षैप्रवर्णेकभाविनाम् ।। 40 ।।
उ.भा. – ऊने पादे ( क्षैप्रवर्णैभाविनाम् ) क्षैप्रवर्णानां च संधीनामेकीभाविनां च, व्यूहैः पादस्य संपत् , ( समीक्ष्या ) समीक्षितथ्या । उद्वत्स्वस्मा अकृणोतना तृणम् – इति क्षैप्रसंधिव्यूहाद् द्वादशाक्षरस्य पादस्य दशममक्षरं प्लवते । क्षैप्रैकभाविनाम् इत्येव सिद्धे वर्णग्रहणसामर्थ्यात् – गोर्न पर्व वि रदा तिरश्चा  इति वर्णव्यूहादेकादशाक्षरस्याष्टममक्षरं प्लवते । प्रेता जयता नरः इत्येकीभावव्यूहादष्टाक्षरस्य षष्ठमक्षरं प्लवते । एवं संपत्सर्वत्र समीक्ष्या । ऊने इति वचनात्पूर्णे व्यूहो न भवति – प्रत्यग्रभीष्म नृतमस्य नृणाम् । 
( षष्ठाष्टमदशमाक्षराणां दीर्घभावेपवादाः )
न वावृधन्त वातस्यावद्यानि जिघांससि ।
सासह्याम ववृत्याम दीदिह्यष्टममूर्णुहि ।। 41 ।।
उ.भा. – न तु खल्वेकादशिद्वादशिनोरष्टाक्षरे चैवमादीनि प्लवन्ते यानि वक्ष्यामः – वावृधन्त, वातस्य, अवद्यानि, जिघांससि सासह्याम, ववृत्याम, दीदिहि अष्टमम् , ऊर्णुहि इति । वावृधन्त – द्युतद्यामानं वावृधन्त नृणाम् । वातस्य – युजानो अश्वा वातस्य धुनी । 
प्रतिषेधाधिकारे वातस्येति ग्रहणमनर्थकं दशाक्षरत्वात्पादस्य । नानर्थकम् । व्यूहेन द्वादशाक्षरं लिङ्गं भवति । नास्य व्यूह इष्यते । कस्मात् ? सर्वानुक्रमण्यामनुष्टुभस्ताः स्वराजो बृबत्यो वा विराजोव्यूह इत्यनूहः । तस्मादुभयोरपि दशाक्षर एवायं पादो भवति । अत एव वातस्येति ग्रहणमनर्थकं भवतीति । मर्तस्येति तस्य स्थाने पठन्ति – यज्ञं मर्तस्य रिपोः । 
उ.भा. – अवद्यानि – अन्तः सन्तोवद्यानि पुनानाः । जिघांससि – यत् स्तोतारं जिघांससि सखायम् । सासह्यम् – इन्द्रत्वोताः सासह्याम पृतन्यतः । ववृत्याम – आ ते मनो ववृत्याम मधाय । दीदिहि अष्टमम् – शोचा शोचिष्ठ दीदिहि विशे मयः । अष्टमम् इति कस्मात् ? अहा विश्वा सुमना दीदिहि नः । ऊर्णुहि – पुनान इन्द्र ऊर्णुहु वि वाजान् । 
पुरुप्रजातस्याभि नः 
कृणुहि द्व्यक्षरोपधम् । 
हर्यश्वोत भवन्त्विन्द्र
सदनायास्ति नाम चित् ।। 42 ।।
उ.भा. – इत्येतानि चैकादशिद्वादशिनोरष्टाक्षरे च न प्लवन्ते । पुरुप्रजातस्य – विदत्पुरुप्रजातस्य गुहा यत् । अभि नः – पतिरिव जायामभि नो न्येतु । नः इति कस्मात् ? तं दुरोषमभी नरः । कृणुहि द्व्यक्षरोपधम् – वर्षीयो वयः कृणुहि शचीभिः । द्व्यक्षरोपधम् इति कस्मात् ? जहि वृष्ण्यानि कृणुहि पराचः । हर्यश्व – स नः प्रजायै हर्यश्व मृळय । उत – अदिते मित्र वरुणोत मृळ । भवन्तु – स्वस्तय आदित्यासो भवन्तु नः । इन्द्र – यथा त्रिते छन्द इन्द्र जुजोषसि । सदनाय – सूर्यामासा सदनाय सधन्या । अस्ति – रायस्पूर्धि स्वधावोस्ति हि ते । नाम चित्  - वृषा समत्सु दासस्य नाम चित् । चित् इति कस्मात् ? दिवेदिवे अधि नामा दधाना ।। 
चमसाँइवात्रि वसवान 
द्वादशिनः सृजास्य विमदस्य । 
सुमखाय धारय ददातु 
रक्ष धिया दधातु दिधिषेय ।। 43 ।।
उ.भा. – इत्येतानि चैकादशिद्वादशिनोरष्टाचक्षरे च न प्लवन्ते । चमसाँइव – धारया चमसाँइव विवक्षसे । अब्रि – देवस्य त्रातुरव्रि भगस्य । वसवान – मा रिषण्यो वसवान वसुः सन् । द्वादशिनः सृज – सं राया भूयसा सृव मयोभुना । द्वादशिनः इति कस्मात् ? स्वादोः स्वादीयः स्वादुना सृजा सम् । अस्य – सम्वारन्नकिरस्य मधानि । विमदस्य – तव चेन्द्र विमदस्य च ऋषेः । सुमखाय – कद्रुद्राय सुमखाय हविर्दे । धारस्य – अस्मे रयिं नि धारय वि वो मदे । ददातु – अग्निरिषां सख्ये ददातु नः । रक्ष धिया – ज्योतिष्मतः पथो रक्ष धिया कृतान् । धिया इति कस्मात् ? ............। दधातु – स्वस्ति पूषा असुरो दधातु नः । दिधिषेय – स्तोतारमिद्दिधिषेय रदावसो । 
अङ्ग सरस्वति पञ्च चरन्ति 
ग्नाभिरिहेन्वसि रण्यसि धाव । 
विद्धि षु णोभि षतः सुविताय 
त्वा समिधान दधीमहि देव ।।। 44 ।।
उ.भा. – इत्येतानि च षष्ठमष्टमं दशममष्टाक्षर एकादशे द्वादशे च न प्लवन्ते । अङ्ग – इन्द्रासोमा युवमङ्ग तरुत्रम् । सरस्वति -  अयम ते सरस्वति वसिष्ठः । पञ्च – विश्वे देवाः अदितिः पञ्च जनाः । वृत्तात्प्रायबलीयस्त्वान्नैतदुदाहरणम् । इदं तर्ह्युदाहरणम्  ये युक्त्वाय पञ्य शता । चरन्ति – समश्वपर्णाश्चरन्ति नो नरः । ग्नाभिरिह – शं नस्त्वष्टा ग्नाभिरिह श्रृणोतु । ग्नाभिः इति कस्मात् ?  अधा ते अग्ने किमिहा वदन्ति । इन्वसि – वृषा यज्ञो यमिन्वसि वृषा हवः । रण्यसि – उक्थे वा यस्य रण्यसि समिन्दुभिः । धाव – अव्यो वारे परि धाव मधु प्रियम् । विद्धि षु णः – वयं ते वय इन्द्र विद्धि षु णः । विद्धि इति कस्मात् ? द्युभिर्हितो जरिमा सू नो अस्तु । अभि षतः – महो विश्वाँ अभि षतः । सतः इति कस्मात् ? तं दुरोषमभी नरः । सुविताय – इन्द्रा याहि सुविताय महे नः । त्वा समिधान – मर्तासस्त्वा समिधान हवामहे । दधीमहि – प्रति स्तोमं दधीमहि तुराणाम् । देव – कृधि नो अह्रयो देव सवितः । 
जामिषु जासु चिकेत किरासि 
स्मस्युप पात्यसि सोम शतस्य । 
आयुषि चेतति विष्टपि मास्व 
प्रोश्मसि मूधनि सद्म वरन्त ।। 45 ।। 
जामिषु, जासु, चिकेत, किरासि, स्मसि, उप, पाति, असि, सोम, शतस्य, आयुषि, चेतति, विष्टपि, मास्व, प्र, उश्मसि, मूधनि, सद्म, वरन्त – इत्येतानि चैकादशिद्वादशिनोरष्टाक्षरे च न प्लवन्ते । जामिषु – गर्भं दधासि जामिषु विवक्षते । जासु – अनमीवो रुद्र जासु नो भव । चिकेत – अयं ध्रुवो रयीणां चिकेत यत् । किरासि – आ यथा मन्दसानः किरासि नः । स्मसि – युष्मे इद्धो अपि ष्मसि सजात्ये । उप – इमामु षु सोमसुतिसुप नः । पाति – जातो बृहन्नभि पाति तृतीयम् । असि – पुरू यो दग्धासि वना । सोम – अनु हि त्वा सुतं सोम मदामसि । शतस्य – नि धेहि शतस्य नृणाम्  । आयुषि – पिप्रीषति स्व आयुषि दुरोणे । चेतति – सोमो जैत्रस्य चेतति यथा विदे । विष्टपि – समुद्रस्याधि विष्टपि मनीषिणः । मास्व – नू नो रयिमुप मास्व नृवन्तम् । प्र – अभि सव्येन प्र मृशः । उश्मसि – ता वां वास्तून्युश्मसि गमध्यै । मूर्धनि – नि पर्वतस्य मूर्धनि सदन्ता । सद्म – नक्षद्धोता परि सद्म मिता यन् । वरन्त – माद्भिः शरद्भिर्दुरो वरन्त वः । 
प्रदिवि वरुण तमसि तिरसि
घृतमिव दिवि मम हि नु विशः ।
उषसि पृथिवि रजसि वहसि 
हनति पितरि वि विहि नि मधु ।। 46 ।। 
उ.भा. – प्रदिवि, वरुण, तमसि, तिरसि, घृतमिव, दिवि मम, हि, नु विशः, उषसि, पृथिवि, रजसि, वहसि, 
हनति, पितरि, वि, विहि, नि, मधु  - इत्येतानि चैकादशिद्वादशिनोरष्टाक्षरे च न प्लवन्ते । प्रदिवि – इन्द्रं सोमासः प्रदिवि सुतासः । वरुण – अव ते हेळो वरुण नमोभिः । तमसि – यो अपाचीने तमसि मदन्तीः । तिरसि – प्र वेधसश्चित्तरसि मनीषाम् । घृतमिव – मधुश्चुतं घृतमिव सुपूतम् । दिवि – श्येनाइवेदधि दिवि निषेद । मम – अधा कामा इमे मम वि वो मदे । हि – यूपादमुञ्यो अशमिष्ट हि षः । नु विशः – तृणस्कन्दस्य नु विशः । विशः इति कस्मात् ? तूर्वन्न यामन्नेतशस्य नू रणे । उषसि – तमुद्दोषा तमुषसि यविष्ठम् । पृथिवि – तदृतं पृथिवि बृहत् । रजसि – असूर्ते सूर्ते रजसि निषत्ते । वहसि – अतन्द्रो हव्या वहसि हविष्कृतः । हनति – पुरू च वृत्रा हनति नि दस्यून् । पितरि – कामं कृण्वाने पितरि युवत्याम् । वि – ओभे अप्रा रोदसी वि ष आवः । विहि – यजस्व वीर प्र विहि मनायतः । नि – पराजितासो अप नि लयन्ताम् । मधु – आन्नो वायो मधु पिब ।
सहस्त्राणि श्रोमतेनासनाम
च्छायामिवेषण्यसि सस्तु पाहि । 
गोपीथ्याय पवमानो वसन्ता-
न्सख्याय वोचेमहि मानुषस्य ।। 47 ।।
उ.भा. – सहस्त्राणि, श्रोमतेन, असनाम, छायामिव, इषण्यसि, सस्तु, पाहि,  गोपीथ्याय, पवमान, उ  वसन्तान् , सख्याय, वोचेमहि, मानुषस्य – इत्येतानि चैकादशिद्वादशिनोरष्टाक्षरे च न प्लवन्ते ।
सहस्त्राणि – त्वं पुरू सहस्त्राणि शतानि च । श्रोमते न – केनो नु कं श्रोमतेन न शुश्रुवे । असनाम – रथं युक्तमसनाम सुषामणि । छायामिव – उप च्छायामिव घृणेः । इषण्यसि – कं नश्चित्रमिषण्यसि चिकित्वान् । सस्तु – सस्तु माता सस्तु पिता । पाहि – इन्द्रं त्वं रथिरः पाहि नो रिषः । गोपीथ्याय – जज्ञिष इत्था गोपीथ्याय हि । पवमान – सोम जहि पवमान दुराध्यः । उ वसन्तान् – शतं हेमन्ताञ्छतमु वसन्तान् । वसन्तान् इति कस्मात् ? इदं त एकं पर ऊ त एकम् । सख्याय – मरुत्वन्तं सख्याय हवामहे । वोचेमहि – वयं श्वो समर्ये । मानुषस्य – अप द्रुहो मानुषस्य दुरो वः ।  
 ( पादान्ते ह्रस्वस्य दीर्घभावः )
आव्य भूमेति पादान्तौ व्यञ्जनेषु ।। 48 ।।
उ.भा. – आव्य , भूम – इत्येतौ पादान्तौ व्यञ्जनेषु प्लवेते ।आव्य – अया धिया मनवे श्रुष्टिमाव्या साकम् । भूम – सं विव्य इन्द्रो वृजनं न भूमा भर्ति, तपन्ति शत्रुं स्वर्ण भूमा महासेनासः । व्यञ्जनाधिकारे पुनर्व्यञ्जनग्रहणं लघावित्यधिकारनिवृत्त्यर्थम् । पादान्तौ इति कस्मात् ? शूने भूम कदा चन । 
श्रुधी हवम् ।। 49 ।।
उ.भा. – श्रुधि इत्ययं पादान्तो हवम् इत्येतस्मिन्प्लवते । श्रुधी हवम् – इमं मे वरुण श्रुधी हवम् । हवम् इति कस्मात् ? उत्तरेष्वप्येवं योजना ।। 
सद्मा होता स्मा सनेमि धर्मा सं भूषता रथः ।। 50 ।।
उ.भा. – इत्येते च पादान्ता यथागृहीतं प्लवन्ते । सद्मा होता – स दूतो विश्वोदभि वष्टि सद्मा होता । स्मा सनेमि  - कृतं चिद्धि ष्मा सनेमि । धर्मा सम् – समिध्यमानः प्रथमानु धर्मा सम् । भूषता रथः – अभूदिदं वयुनमो षु भूषता रथः ।  
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ
प्रातिशाख्यभाष्येष्टमं पटलम्।।  

9 : प्लुति – पटलम् ( 3 )
पूर्वपदान्ते ह्रस्वस्य दीर्घभावः 
अवग्रहरहितेषु पदेषु पद्येषु चान्तर्ह्रस्वस्य दीर्घभावः 
( पूर्वपदान्ते ह्रस्वस्य दीर्घभावः )
सर्वत्र पूर्वपदान्ताः प्लवन्ते वसुमधयोः परयोः ।। 1 ।।
उ.भा. – पूर्वपदान्ताः सर्वत्र प्लवन्ते, ( वसुमधयोः ) वसुमध इत्येतयोः परयोः सतोः । वसु – पुरूसुर्हि मधवन् , विष्वावसुं सोम गन्धर्वमापः । मध – अश्वामधा गोमधा वां हुवेम, तुविदेष्णं तुवीमधम् । 
उ.भा. – सर्वत्रग्रहणं पादान्ताधिकारनिवृत्यर्थम् । नैतदस्ति प्रयोजनम् – पूर्व पदान्ता इत्येव सिद्धम् । नहि पूर्वपदान्तस्य पादान्ते संभवोऽस्ति । वक्ष्यति हि – पदाभेदेन पादानां विभागः इति । तस्मान्नार्थः सर्वत्रग्रहणेन । यदि न क्रियेत पादान्ते वर्तमानयोरेव वसुमधयोः पूर्वपदान्ताः प्लवन्त इति विज्ञानेन । तदेहैव स्यात् – त्वावतः पुरूवसो, तुविदेष्णं तुवीमधम् इति । इह न स्यात् – पुरूवसुर्हि मधवन् , अश्वामधा गोमधा इति । नैष दोषः । नैवं हि शक्यं विज्ञातं प्रथमानिर्ष्टित्वात्पादान्तग्रहणस्य । 
उ.भा. – अन्तःपादाधिकारनिवृत्त्यर्थं तर्हि सर्वत्रग्रहणं क्रियते । ननु चैतदपि पूर्वपदान्ता इत्येव सिद्धम् । नहि पूर्वपदान्ता अनन्तःपादं संभवन्ति । न सिध्यति । नहि पादादिस्थस्यान्तःपादकार्याणीष्यन्ते । कस्मात् ? यदयं दधिमादिषु यथोदयेषु स्तवशब्दस्य पाठे सति – श्रृणुधि श्रृणुत यन्त यच्छत स्तव इति पादादिप्लुत्यर्थं शते च पठति तज्ज्ञापयति न पादादिस्थस्यान्तःपादकार्याणि भवन्तीति । 
यद्येतज्ज्ञाप्यते पूर्वस्मिन्नन्तःपादाधिकारे – महाँ इन्द्रः परश्च इति नकारस्य लोपो न प्राप्नोति । नैष दोषः । नात्र पतं गृहीत्वा कार्यमुच्यते । किं तर्हि ? नकारम् । नकारः पुनरन्तःपादं भवति । यत्र तर्हि पदं गृहीत्वा कार्यमुच्यते तत्र दोषो भवत्येव । यथा – वास्तोरित्येतत्पतिशब्द उत्तरे इति – वास्तोष्पते प्रति जानीह्यस्मान् इति पादादिस्थस्य न स्यात् , अमीवहा वास्तेष्पते इत्येतत्पादान्तःस्थस्यैव स्यात् । तथा – शवसो महः सहस इळायाः पात्वित्येकं पुत्रशब्दे पराणि इतीहैव स्यात् – पिपर्षि यत्सहसस्पुत्र देवान् इति, इह न स्यात् – सहसस्पुत्रो अद्भुतः इति । एवं तर्हि दीर्घभाव एवैतज्ज्ञापकं भविष्यतीति प्रकरणात् । अन्यत्र त्वन्तःपादाधिकारे वर्तमाने षत्वसत्वयोर्वर्णविशेषणत्वात् – वास्तोष्पते प्रति जानीह्यस्मान् , सहसस्पुत्रो अद्भुतः इति सिद्धं भवति । 
तज्ज्ञापकादिहैव स्यात् – वाजैषु प्रासहं युजम् इत्येवमादिषु, इह न स्यात् – प्रासहा सम्राट् इत्येवमादिषु । तस्मात्सर्वत्रग्रहणं क्रियते । वसुमधयोः इति कस्मात् ? हरी विपक्षसा रथे । 
रवे तुवि ।। 2 ।।
उ.भा. – रव प्रत्यये तुवि इत्ययं पूर्वपदान्तः प्लवते । स इद्दासं तुवीरवम्, कथा कविस्तुवीरवान् । रवे इति कस्मात् ? तुविदेष्णं तुवीमधम् । 
विश्व विभ्व धन्व रथर्ति 
शत्रु द्युम्न यज्ञेति सहतौ ।। 3 ।।
उ.भा. – विश्व, विभ्व, धन्व, रथ, ऋति, शत्रु, द्युम्न, यज्ञे – इत्येते पूर्वपदान्ताः सहतौ प्रत्यये प्लवन्ते । विश्व – विश्वासाह मवसे । विभ्व – होतर्विन्वासहं रयिम् । धन्व – धन्वासहा नायते । रथ – युक्ष्वा हि त्वं रथासहा । ऋति – तं वो दस्ममृतीषहम् । शत्रु – शत्रूषाहः स्वग्नयः । द्युम्न – द्युम्नासाहमभि योधान उत्सम् । यज्ञ – यज्ञासाह दुव इषे । 
प्र चाप्लुते ।। 4 ।।
उ.भा. – प्र इत्ययं पूर्वपदान्तः प्लवते अप्लुते सहतौ प्रत्यये । अचेति प्रासहस्पतिस्तुविष्मान् । अप्लुते इति कस्मात् ? मत्सरासो जर्हृ षन्त प्रसाहम् । 
सहप्रवादा उयास्तामान्ताः ।। 5 ।।
उ.भा. – वसु, मध, रव, सहति, वृति, वर्त, यवस, तम – इत्येते च तमान्ता उदयाः सहप्रवादा वेदितव्याः । एतेषामाद्यानां चतुर्णां सहप्रवादानामुक्तान्युदाहरणानि । अवशिष्टानामुत्तरत्रोदाहरिष्यामः । 
पर्यभ्यपापीति वृतावृवर्णे ।। 6 ।।
उ.भा. – परि, अभि, अप, अपि इत्येते च पूर्वपदान्ताः प्लवन्ते वृतौ तु ऋवर्णे प्रत्यये । परि – बिभ्रतं तमसा परींवृतम् । अभि – घृतेन द्यावा पृथिवी अभीवृते, अभीवृत कृशनैर्विश्वरूपम् । अप – राधो विश्वायु शवसे अपावृतम् । अपि – अपीवृतो अधयन्मातुरूधः । ऋवर्णे इति कस्मात् ? उत व्रजमपवर्तासि गोनाम् ।।
अभीवर्तः सूयवसो रथीतमः
पुरूतमोऽनन्तरर्धर्च उत्तमः ।। 7 ।।
उ.भा. – अभीवर्तः, सूयवसः, रथीतमः,पुरूतमः – इत्येतेषां च पूर्वपदान्ताः प्लवन्ते । उत्तमः – पुरूतम इति तु, ( अनन्तरर्धर्चे ) अर्धर्चस्यादावन्ते वा वर्तमानः, प्लवते । अभीवर्तः – अभीवर्तेन हविषा । अभीवर्तो यथाससि  । सूयवसः – प्रजावतीः सूयवसं रिशन्तीः, धेनुं न त्वा सूयवसे । रथीतमः – रथीतम रथीनाम् , पवमानो रथीतमः । पुरूतमः – पुरूतमं पुरूणाम् , अध्वराणां पुरूतमम् । अनन्तरर्धर्च इति कस्मात् ? मरुतां पुरुतममपूर्व्यम् । 
कवर्दु धान्य मिथु चषणि स्तन
पिबेति सर्वत्र यथोदयं च ।। 8 ।।
उ.भा. – कव, ऋदु, धान्य, मिथु, चर्षणि, स्तन, पिब – इत्येते च पूर्वपदान्ताः प्लवन्ते । यथोदयं च – यस्मिन्कस्मिन् वा प्रत्यये । कव – तनूशुभ्रं मधवा यः कवा सखः । ऋदु – ऋदूपे चिदृदूवृधा । धान्य – वपन्तो बीजमिव धान्याकृतः । मिथु – निष्वापया मिथूदृशा । चर्षणि – गां न चर्षणीसहम् , चर्षणीधृतं मधवानमुक्थ्यम् । स्तन -  स्तनभुजो अशिश्वीः । पिब – पिबापिबे दिन्द्र शूर सोमम् । सर्वत्रग्रहणमनन्तरर्धर्च इत्यधिकारनिवृत्त्यर्थम् । 
त्विष्युक्थेत्येता उदये मकारे ।। 9 ।।
उ.भा. – त्विषि, उक्थ – इत्येतौ पूर्वपदान्तौ प्लवेते मकारे उदये । त्विषि – त्विषीमन्तो अध्वरस्येव । उक्थ – बृहस्पतिरुक्थामदानि शंसिषत् । मकारे इति कस्मात् ? उक्थभृतं सामभूतम् ।। 
पर्युर्वक्षेत्यमकारेऽनुनासिके ।।। 10 ।।
उ.भा. – परि, उरु, अक्ष – इत्येते पूर्वपदान्ताः प्लवन्ते अनुनासिके प्रत्यये, ( अमकारे ) मकारं वर्जयित्वा । परि – चक्राणासः परीणहं पृथिव्याः । उरु – उरूणसा – वसुतृपौ । अक्ष – अक्षानहो नह्यतनोत सोम्याः । अमकारे इति कस्मात् ? विप्रासः परिमामृशुः ।
पित्र्य माहिनाकृषि भङ्गुराश्व 
विश्वदेव्य भेषज तुग्र्य पस्त्य । 
सुम्नर्तारातीत्युदये वकारे ।। 11 ।।
उ.भा. – पित्र्य, माहिन, अकृषि, भङ्गुर, अश्व, विश्वदेव्य, भेषज, तुग्र्य, पस्त्य,  
सुम्न, ऋत, अरति – इत्येते च पूर्वपदान्ताः प्लवन्ते वकारे, ( उदये ) प्रत्यये । पित्र्य – योषेव पित्र्यावती । माहिन – त्र्यनीकः पत्यते माहिनावान् । अकृषि – बह्वन्नामकृषीवलाम् । भङ्गुर – अप हत रक्षसो भङ्गुरावतः । अश्व – अश्वावता सोमावतीम् । विश्वदेव्य – विश्वकर्मणा विश्वदेव्यावता । भेषज – भेषजावान् । तुग्र्य – मन्दन्तु तुग्र्यावृधः । पस्त्य – मर्यो देव धन्व पस्त्यावान् । सुम्न – सुम्नावरी सूनृता इरयन्ती । ऋत – ऋतावा यस्य रोदसी । अराति – अरातीवा मा नस्तारीत् । वकारे इति कस्मात् ? ये अश्वदा उत ।। 
वैभ्वादयश्च ।। 12 ।।
उ.भा. – वैभ्वादयश्च पूर्वपदान्ते प्लवन्ते वकारे प्रत्यये । वैभ्वादीनुत्तरत्रोदाहरिष्यामः।
पृशनादयस्तु यकारे ।। 13 ।।
पृशनादयस्तु पूर्वपदान्ताः प्लवन्ते यकारे प्रत्यये । पृशनादींश्चोत्तरत्रोदाहरिष्यामः । 
अराति कवि सुक्रतु श्रुधि
पितु सुम्न रय्यृताश्वेति चैते ।। 14 ।।
उ.भा. – इत्येते च पूर्वपदान्ताः प्लवन्ते यकारे प्रत्यये । अराति – अरातीयतो नि दहाति वेदः । कवि – कवीयमानः क इह प्र वोचत । सुक्रतु – वि यो ममे रजसी सुक्रतूयया । श्रुधि – श्रुधीयत – श्चिद्यतथः । पितु – प्रवत्ते अग्ने जनिमा पितूयतः । सुम्न – सुम्नायव ईमहे देवयन्तः । रयि – अयमु वां पुरुतमो रयौ यन् । ऋत – ऋतायिनी मायिनी । अश्व – अश्वायन्तो गव्यन्तः । यकारे इति कस्मात् ? ये अश्वदा उत । 
न त्वश्व सुम्नर्त वृषेति पद्या 
एकाक्षरादा उदये यकारे ।। 15 ।।
उ.भा. – न तु खलु प्लवन्ते अश्व, सुम्न, ऋत, वृष – इत्येते पद्या एकाक्षरादौ यकारे, ( उदये ) प्रत्यये । अश्व – अश्वयु – र्गव्यू रथयुः । सुम्न – तं वः शधं मारुतं सुम्नयुः । ऋत – त्वं न इन्द्र ऋतयुः । वृष – अत्यो न यूथे वृषयुः । एकाक्षरादौ इति कस्मात् ? अश्वायन्तो गव्यन्तः । सुम्नायव ईमहे । ऋतायिनी मायिनी, वृषायमाणोऽवृणीत । यकारे इति कस्मात् ? ऋतावा यस्य रोदसी ।। 
पृशनाजिरर्जु मधु पुत्रि जनि 
क्रतु वल्गु वन्धुर वृकाङ्गु दम ।
वृजिनाध्वसरीषु वृष मध्य सखि 
स्तभु दुच्छुनाध यवि शत्रु वसु ।। 16 ।।
उ.भा. – पृशन, अजिर, ऋजु, मधु, पुत्रि, जनि, क्रतु, वल्गु, वन्धुर, वृका, अङ्गु, दम, वृजिन, अध्वरीषु, वृष, मध्य, सखि, स्तभु, दुच्छुन, अध, यवि, शत्रु, वसु इतीमे पृशनादयो ये पूर्वसूत्रे निर्दिष्टाः । पृशन – ता अस्य पृशनायुवः । अजिर – स्तोम इन्द्राजिरायते । ऋजु – ऋजूयन्तमनु व्रतम् । मधु – शमू षू वां मधूयुवा । पुत्रि – पुत्रीयन्तः सुदानवः । जनि – जनीयन्तो न्वग्रवः । क्रतु –क्रतूयन्ति क्रतवः । वल्गु – वल्गूयति वन्दते । वन्धुर – यः सूयां वहति वन्धुरायुः । वृक – वृकायु – रादिदेशति । अङ्कु – यमङ्कूयन्त – मानयन् । दम – श्रृण्वे वीर उग्रमुग्रं दमायन् ।  
 वृजिन – सत्यध्वृतं वृजिनायन्तम् । अध्वरि – जामयो अध्वरीयताम् । इषु – क्रत्वा वेधा इषूयते । वृष – वृषायमाण उप । मध्य – मध्यायुव उप शिक्षन्ति । सखि – विश्वश्रुष्टिः सखीयते । स्तभु – स्तभूयमानं वहतो वहन्ति । दुच्छुन – किमस्मान्दुच्छुनायसे । अघ – अघायते जातवेदः । यवि – स धर्ता जज्ञे यवीयुत् । शत्रु – शत्रूयन्तो अभि । वसु – अश्वयुर्गव्यू रथयुर्वसूयुः । 
वैभु ह्रादुनि पुष्ट पर्वताहुति 
शुभ्र ह्रदयामति सह वृष्णय शक्ति
सप्ति स्वधिति कृशन वयुनर्ण 
घृणि हित धित विषु सुतर्त्विय नीथ ।। 17 ।। 
उ.भा. – वैभु, ह्रादुनि, पुष्ट, पर्वत, आहुति, शुभ्र, ह्रदय, अमति, सह, वृष्णय, शक्ति,सप्ति, स्वधिति, कृशन, वयुन,ऋण, घृणि, हित, धित, विषु, सुत अर्त्विय, नीथ  इतीमे वैभ्वादयो ये पूर्वसूत्रे निर्दिष्टाः । वैभु – वैभूवसो मूर्धन्यध्न्यायाः । ह्रादुनि – अब्दया चिन्मुहुरा ह्रादुनीवृतः । पुष्ट – पुष्टावन्तो यथा पशुम् । पर्वत – क्षरन्तः पर्वतावृधः । आहुति – युवानमाहुतीवृधम् । शुभ्र – अन्तः शुभ्रवता पथा । हृदय – उतापवक्ता हृदयाविध – श्चित् । अमति – न मे स्तोतामतीवा न । सह – सहावा इन्द्र सानसिः । वृष्ण्य – यः पत्यते वृषभो वृष्ण्यावान् । शक्ति – शक्तीवो यद्विभरा रोदसी । 
सप्ति – सप्तीवन्ता सपर्यवः । स्वधिति – रुक्मो न चित्र स्वधितीवान् । कृशन – मदच्युतः कृशनावतः । वयुन – वि होत्रा दधे वयुनावि – देक इत् । ऋण – ऋणावा बिभ्यद्धनमिच्छ – मानः । घृणि – घृणीवा – ञ्चेततित्मना । हित – विपन्यामहे वि पणिर्हितावान् । धित – श्रुष्टीवानं धितावानम् । विषु – विषूवृ – दिन्द्रो अमतेः । सुत – सुतावन्त – स्त्वा वयम् । ऋत्विय  - इय त ऋत्वियावती । नीथ – नीथाविदो जरितारः । 
नर्तवाकेनाश्ववित्सुम्नयन्ता 
वसुवसु प्रसहानोभिवावृते । 
परिवृतं नाभिवृत्य ।। 18 ।।
उ. भा. – ऋतवाकेन, अश्ववित् ,सुम्नयन्ता, वसुवसु, प्रसहानः, अभिवावृते, 
परिवृतं, न, अभिवृत्य – इत्येते पूर्वपदान्ताः पूर्वलक्षणप्राप्ता न प्लवन्ते । ऋतवाकेन – ऋतवाकेन सत्येन । अश्ववित् – परि णो अश्वमश्ववित् । सुम्नयन्ता – गीर्भिर्मित्रावरुणा सुम्नयन्ता । वसुवसु – वसुवसु वः पार्थिवाय । प्रसहानः – स सनीळेभिः प्रसहानो अस्य । प्र चाप्लुते इति प्राप्ते । अभिवावृते – येनेन्द्रं अभिवावृते । पर्यभ्यपापीति वृतावृवर्णे  इति प्राप्ते । अत्रोच्यते – वकारेण  व्यवधानात्प्राप्तिरेव नास्ति । तस्मान्नार्थः प्रतिषेधनिपातनेन । एवं सिद्धे सति यन्निपातनं करोति तज्ज्ञापयत्याचार्यः व्यवहितेपि निमित्ते क्वचित्कार्यं भविष्यतीति । किमेतस्य ज्ञापनेन प्रयोजनम् ? उदात्तपूर्वं स्वरितमनुदात्तं पदेक्षरम्  इति इन्द्रः इत्यत्र नकारदकाररेफव्यवहितस्यापि स्वरितस्याकारस्यानुदात्तत्वं भवतीति । स्यान्मतं वचनाद्भविष्यतीति । अस्ति वचनस्यावकाशः – प्रउग्रम् इति । परिवृतं न – अपा वृधि परिवृतं न राधः । न इति कस्मात् ? अपो बिभृतं तमसा परीवृतम् । अभिवृत्य – अभिवृत्य सपत्नान् ।  
अश्ववच्च पादान्ते ।। 19 ।।
उ.भा. – अश्ववत् इत्येतस्मिन्पूर्वपदान्तः पादान्ते न तु प्लवते । अश्ववत् – दधानो गोमदश्ववत् । पादान्ते इति कस्मात् ? अश्वावद्गोमद्यवमत् । 
सर्वत्र परे मघस्य ।। 20 ।।
उ.भा. – मघस्य इति षष्ठ्यन्ते परे सति वसुमघयोरिति प्राप्ते पूर्वपदान्तो न प्लवते । मघस्य – प्रार्य स्तुषे तुविमघस्य दानम् । षष्ठ्यन्तादन्यत्र प्लवते – श्रुघि चित्रामघे हवम् । सर्वत्रग्रहणं पादान्ताधिकारनिवृत्त्यर्थम् । 
अश्वयूपायाश्वयुजोश्वयोगाः 
सहवाहः सुम्नयन्तर्तयन्त । 
सहवसुं सहवत्सर्तयुक्तिं
सहवीरं वयुनवच्चकार ।। 21 ।।
उ.भा. – इत्येतेषां च पूर्वपदान्ताः पूर्वलक्षणप्राप्ताः न प्लवन्ते । अश्वयूपाय – चषालं ये अश्वयूपाय तक्षति । अश्वयुजः – वयोवृधो अश्वयुजः परिज्रयः । अश्वयोगाः – उत न ई मतयोश्वयोगाः । सहवाहः – बृहस्पतिं सहवाहो वहन्ति । सुम्नयन्ता – गीर्भिर्मित्रावरुणा सुमम्नयन्ता । ऋतयन्त – कदु स्तुवन्त ऋतयन्त । सहवसुम् – यो नार्मरं सहवसुम् । सहवत्सा – दानुः शये सहवत्सा न । ऋतयुक्तिम् – ऋतं वदन्त ऋतयुक्ति – मग्मन् । सहवीरम् – धाता रयिं सहवीरं तुरासः । वयुनवच्चकार – सूर्येण वयुनव – च्चकार । चकार इति कस्मात् ? ज्योतिस्तमसो वयुनाव – दस्थात् ।।
सुम्नायुर्जुह्व ऋतायन्नृतायु- 
मुग्रादेवं दक्षिणावानृतायोः । 
वृषारवाय सूमयं शताव-
न्नपीजुवापरीवृतोनपावृत् ।। 22 ।।
उ.भा. -  सुम्नायुर्जुह्वे, ऋतायन् , ऋतायुम् , उग्रादेवम् , दक्षिणावान् , ऋतायोः, वृषारवाय, सूमयम् , शतावन् ,अपीजुवा, परीवृतः, अनपावृत् – इत्येतेषां पूर्वपदान्ताः प्लवन्ते । सुम्नायुर्जुह्वे – सुम्नायु – र्जुह्वे अध्वरे । जुह्वे इति कस्मात् ? देवाञ्जिगाति सुम्नयुः – ऋतायन् – सर्गो न सृष्टो अर्वतीर्ऋतायन् । ऋतायुम् – उदीमृतायु – मीरयत् – एतेषां त्रयाणाम् – एकाक्षरादा उदये यकारे इति प्रतिषेधे प्राप्ते निपातनम् । उग्रादेवम् – उग्रादेव हवामहे । दक्षिणावान् – हस्ते दधे दक्षिणे दक्षिणावान् । ऋतायोः – प्रणेतारः कस्य चिदृतायोः – अस्यापि प्रतिषेधे प्राप्ते निपातनम् । वृषारवाय – वृषारवाय वदते । सूमयम् – तुविक्षं ते सुकृतं सूमय धनुः । शतावन् – वहिष्ठयोः शताव – न्नश्वयोरा । अपीजुवा – उषासानक्ता जगतामपीजुवा । अपरीवृतः । अपरीवृतो वसति प्रचेताः । अनपावृत् – इत्था सृजाना अनपावृ – दर्थम् । 
इन्द्रवतः सोमावतीमवायती 
दीर्घाधियोमित्रायुधो रथीतरः । 
अन्नावृधं विश्वापुषं वसूजुवं 
विश्वाभुवे यज्ञायते धृतावृधा ।। 23 ।।
उ.भा. – इन्द्रवतः, सोमावतीम् , अवायती, दीर्घाधियः,  अमित्रायुधः, रथीतरः, अन्नावृधम् ,  विश्वापुषम् ,  वसूजुवम् ,  विश्वाभुवे, यज्ञायते, धृतावृधा – इत्येतेषां पूर्वपदान्ताःप्लवन्ते । इन्द्रवतः – ऋजिप्य ईमिन्द्रावतो न भुज्यम् । सोमावतीम् – अश्वावतीं सोमावतीम् । अवायती – कन्या वारवायती । दीर्घाधियः – दीर्घाधियो रक्षमाणा असुर्यम् । अमित्रायुधः – अमित्रायुधो मरुतामु प्रयाः । रथीतरः – नकिष्ट्वद्रथीतरः । अन्नावृधम् – अन्नावृधं प्रतिचरन्त्यन्नैः । विश्वापुषम् – पुंसः पुत्राँ उत विश्वापुषं रयिम् । वसूजुवम् – वसवानं वसूजुवम् । विश्वाभुवे – अर्चा विश्वानराय विश्वाभुवे । यज्ञायते – यज्ञायते वा पशुषः । धृतवृधा – धृताश्रिया धृतपृचा धृतावृधा ।
सुम्नायन्निन्मित्रायुव ऋषीवो देवावान्दिवः । 
एवावदस्य क्षेत्रासामृताव्ने सदनासदे ।। 24 ।।
उ.भा. – सुम्नायन्निन् , मित्रायुवः, ऋषीवः, देवावान्दिवः, एवावदस्य, क्षेत्रासाम् ,  ऋताव्ने, सदनासदे – इत्येतेषां पूर्वपदान्ताः प्लवन्ते । सुम्नायन्नित् – सुम्नाय – न्निद्विशो अस्माकम् । इत् इति कस्मात् ? अर्चामि सुम्नय – न्नहम् । मित्रायुवः – मित्रायुवो न पूर्पतिम् । ऋषीवः – शिप्रिन्नृषीवः शचीवः । देवावान्दिवः – सोमं भरद्दादृहाणो देवावा – न्दिवः । दिवः इति कस्मात् ? स गृणानो अद्भिर्देववा – निति । एवावदस्य – एवावदस्य यजतस्य । क्षेत्रासाम् – क्षेत्रासां ददथुरुर्वरासाम् । ऋताव्ने – ऋताव्ने बृहते शुक्रशोचिषे । सदनासदे – देवाय सदनासदे । 
( अवग्रहरहितेषु पदेषु पद्येषु चान्तर्ह्रस्वस्य दीर्घभावः )
पदेष्वन्तरनिङ्ग्येषु प्लुतिः पद्येषु चोतरा ।। 25 ।।
उ.भा. – अनिङ्ग्येषु पदेषु चान्तः पद्येषु च अन्तः उत्तरा प्लुतिः भविष्यति यदित ऊर्ध्वमनुक्रमिष्यामः । उत्तरत्रोदाहरिष्यामः ।।
वृषस्व वन्थ वृद्ध्वांसं वाता वातुर्वनो वृतुः ।
 वृते वृषाणा वृषाणो वृजे वन्धि मृजुर्मृशुः ।  
मृजे मृजीत वानैषां वमेति सदृशादिषु ।। 26 ।।
उ.भा. – वृषस्व, वन्थ, वृद्ध्वांसम् ,  वाता, वातुः, वनः, वृतुः, वृतेः, वृषाणाः, वृषाणः, वृजे, वन्धि, मृजुः, मृशुः , मृजे, मृजीत, वान – इति,  ( एषाम् ) एतेषामुदयानाम् , सदृशादिषु उदयेषु , ( वमेति ) वकारमकारौ, प्लवेते । वृषस्व – उद्वावृषस्व मघवन् । वन्थ – यद्वावन्थ पुरुष्टुत । वृद्ध्वांसम् – इति ग्रहणमनर्थकं श्रावयादिषु वावृध इति पाठात् । नानर्थकम् – श्रावयादिषु वावृध इति धकारान्तस्य ग्रहणम् । इह तु दकारान्तग्रहणम् – सोष्मा तु पूर्व्येण सहोच्यते सकृत्स्वेन इति दकारभावात् । वातुः – वावातुः सख्युरा गहि । वनः – विश्वेभिर्यद्वावनः शुक्र । वृतुः – विश्वा चक्रेव वावृतुः । 
वृते – येनेन्दो अभिवावृते । वृषाणाः – महो वाजस्य सातौ वावृषाणाः । वृषाणः – उद्वावृषाणो राधसे । वृजे – प्र वावृजे सुप्रया बर्हिः । वन्धि – वावन्धि यज्यूणरुत तेषु धेहि । मृजुः – वशं देवासस्तन्वी नि मामृजुः । मृशुः – विप्रासः परिमामृशुः । मृजे – नि मामजे पुर इन्द्रः सु सर्वाः । मृजीत – विसातये तन्वं मामृजीत । वान – यद्वावान पुरुतमं पुराषाट् । 
पदेष्वन्तः इति सूर्वपदान्ताधिकारनिवृत्त्यर्थम् । अन्तरनिङ्ग्येषु इति कस्मात् ? सं ते शस्तिर्देववाता जरेत । सदृशादिषु इति कस्मात् ? वकारस्य मकारादिषु मा भूत् , मकारस्य वकारादिषु । 
सहेत्यादिः पूर्वपदोपधः स-
न्नेकाक्षरचर्षणिधन्ववर्जम् ।। 27 ।।
उ.भा. – सह इत्यादिः पूर्वपदोपधः सन् प्लवते, ( एकाक्षरचर्षणिधन्ववर्जम् ) एकाक्षरं च पूर्वपदं चर्षणि धन्व इत्येते च वर्जयित्वा । विश्वासाहमवसे नूतनायोग्रम् , शत्रूषाहः स्वग्नयः । पूर्वपदोपधः सन् इति कस्मात् ? अषाळहाय सहमानाय वेधसे । एकाक्षरचर्षणिधन्ववर्जम् इति कस्मात् ? एकाक्षरम् – प्रासह् सम्राट् सहुरिम् । चर्षणि – गां न चर्षणीसहम् । धन्व – धन्वासहा नायते । सहत्यादिः इति धातुग्रहणात् – चतुःसहस्रम् इत्यत्र न भवति ।।
न तु पादस्याष्टिनोन्तं गतस्य ।। 28 ।।      
उ.भा. – न तु खलु, ( अष्टिनः ) अष्टाक्षरस्य, पादस्य अन्तं गतस्य सह इत्यादिः प्लवते । तं वो दस्मसृतीषहम् । अष्टिनः इति कस्मात् ? सहस्रवाजमभिमातिषाहम् । अन्तं गतस्य इति कस्मात् ? यज्ञासाहं दुव इषे । 
न द्वादशिनोनभिमातिपूर्वः ।। 29 ।।
उ.भा. – न तु खलु, ( द्वादशिनः ) द्वादशाक्षरस्य, पादस्य, अन्ते वर्तमानस्योत्तरपदस्य सहतेरादिः अनभिमातिपूर्वः सन् प्लवते । सत्रासाहो जनभक्षो जर्नसहः । द्वादशिनः इति कस्मात् ? सतोवीरा उरवो व्रातसाहाः । अन्तं गतस्य इति कस्मात् ? सत्रासाहे नम इन्द्राय वोचत । अनभिमातिपूर्वः इति कस्मात् ? श्रुतऋषिमुग्रमभिमातिषाहम् । 
अभिमातिनृपृतनोपधस्तु सर्वत्र
परे प्लवते यकारे ।। 30 ।।
उ.भा. – ( अभिमातिनृपृतनोपधस्तु ) अभिमाति, नृ,पृतना इत्येवमुपधस्तु, सहतेरादिः सर्वत्र यकारे परे प्लवते । अभिमाति – इन्द्राभिमातिषाह्ये । नृ – नृषाह्ये सासह्वाँ अमित्रान् , अस्मभ्यं तद्रिरीहि सं नृषाह्ये । पृतना – पृतनाषाह्याय च । किमर्थं सहतेर्यकारे परे पुनरेव विधीयते ननु पूर्वेणैव सिद्धम् ? न सिध्यति । कथम् ? शेषे चापठिते सति इत्यधिकारात् – पूर्वेण संयोगे न प्राप्नोति – तस्मात् संयोगपरार्थं पुनर्विधीयते । यकारे इति कस्मात् – तमग्ने पृतनाषहम् । सर्वत्र इति कस्मात् ? अष्टिद्वादशिनोः पादान्तगतस्येत्यधिकारात् – नृषाह्ये सासह्वाँ अमित्रान् , पृतनाषाह्याय च इत्यत्र न स्यादिति तस्मात्सर्वत्रग्रहणम् । 
श्रावयादीनामुदयास्त्रिवर्णाः 
पदैकदेशा इति तान्प्रतीयात् ।। 31 ।।
उ.भा. – ( श्रावयादीनाम् ) श्रावय इत्येवमादीनाम् , प्लुतानाम् उदयास्त्रिवर्णा एव वेदितव्याः । अकार उच्चारणार्थो द्रष्टव्यः । ( पदैकदेशाः ) पदानामेकदेशा इति, तान् श्रावयादीन्प्रतीयात् । तस्माच्छ्रावयेति गृहीते – आश्रावयन्तइव इत्यत्रापि भवति । तानुत्तरत्रोदाहरिष्यामः । 
श्रावय यावय च्यावय 
यामय रामय मामह वावस 
 द्रावय दादृह वावृध 
तातृष सासह रारप 
आद्यक्षसं प्लुतं तेषाम् ।। 32 ।। 
उ.भा. – श्रावय, यावय, च्यावय, यामय, रामय, मामह, वावस, द्रावय, दादृह, वावृध, तातृष, सासह, रारप – इत्येते श्रावयादयः । तेषामाद्यक्षरं प्लुतं भवति । श्रावय – श्रावया वाचम् , आश्रावयन्तइव श्लोकम् । यावय – यावया वृक्थं वृक्रम् । च्यावय – आ च्यावय – स्यूतये । यामय – आ नः सुम्नेषु यामय । रामय – नि रामय जरितः सोमे । मामह – तन्नो मित्रो वरुणो मामहन्ताम् । को न्वत्र मरुतोः मामहेवः । वावस – वावसाना विवस्वति, सव्यामनु स्फिग्यं वावसे । द्रावय – अध्वर्यो द्रावया त्वम् , सूर्यस्येव रश्यमयो द्रावयित्नवः, दादृह – दादृहाणो वज्रमिन्द्रो गभस्त्योः । वावृध – वावृधाना शुभस्पती , वावृधीथाः अहोभिरिव द्यौः । तापृष – तीर्थे नाच्छा तातृषाण – मोकः , यस्तातृषाण उभयाय । सासह – येना समत्सु सासहः , सुप्रकेतेभिः सासहि – र्दधानः । 
अनन्वित्यस्य मध्यमम् ।। 33 ।।
उ.भा. – अननु इति, ( अस्य ) एतस्य, मध्यमम् अक्षरं प्लुतं भवति । अननु – अनानुदो वृषभो जग्मिः । 
द्विवर्णः प्रत्ययोन्त्यस्य ।। 34 ।।
उ.भा. – तेषां श्रावयादीनाम् , अन्त्यस्य – रारप इत्येतस्य, द्विवर्ण एव प्रत्ययो वेदितव्यः । सोम रारन्धि नो हृदि ।। 
प्रवादाः षळितः परे ।। 35 ।।
उ.भा. – ( इतः ) परे ये वक्ष्यन्ते ते प्रवादा इति षट् एवेति च वेदितव्याः तानूत्तरत्रोदाहरिष्यामः । 
दूणाशः ।। 36 ।।
उ.भा. – दूणाशः इत्ययं प्लवते । दूणाशः – दूणाशं सख्यं तव , दूणाशेयं दक्षिणा ।।
उक्थशासश्च ।। 37 ।।
उ.भा. -  दाधृषिः इत्ययं प्लवत इकारान्तः सन् । दाधृषिः – ब्रह्मणा यामि सवनेषु दाधृषिः । सत्राहणं दाधृषि तुम्रमिन्द्रम् । इकारान्तः इति कस्मात् ? वाजेषु दधृष कवे ।
पादान्तेपद्यः सादनम् ।। 39 ।।
उ.भा. – पादान्ते वर्तमानो अपद्यः सन् सादनम् इत्ययं प्लवते । सादनम् – धारा ऋतस्य सादने , द्युक्षं मित्रस्य सादनम् । पादान्ते इति कस्मात् ? योनिष्ट इन्द्र सदने अकारि । अपद्यः इति कस्मात् ? रण्वा नरो नृषदने । 
अर्धर्चान्ते तु पूरुषः ।। 40 ।।
उ.भा. – पूरुषः इत्ययं त्वर्धर्चान्ते वर्तमानः प्लवते । पूरुषः – विराजो अधिपूरुषः । आत्मानं तव पूरुष । अर्धर्चान्ते इति कस्मात् ? सहस्रशीर्षा पुरुषः । 
दोषामस्मै राजतोक्रन्वनस्पतीन् 
महीयमानां कति तुभ्यमेभ्यः । 
उषासमित्युत्तरं सर्वदेश्यम् ।। 41 ।।
उ.भा. -  दोषाम् ,अस्मै राजतः, अक्रन् ,  वनस्पतीन् , महीयमानाम् , कति, तुभ्यम् , एभ्य उत्तरमुषासमिति प्लवते,  सर्वदेश्यम् – सर्वत्र इत्यर्थः । दोषाम् – दोषामुषासमीमहे । अस्मै – अस्मा उषास आतिरन्त यामम् । राजतः – अधि श्रिया विराजतः । उषासोवेह सीदताम्  अक्रन् – अक्रन्नुषासो वयुनानि । वनस्पतीन् – आ पशुं गासि पृथिवीं वनस्पतीनुषासा । महीयमानाम् – महान् महीयमानाम् । उषासमिन्द्र सं पिणक् । कति – कत्युषासः कत्यु स्विदापः । तुभ्यम् – तुभ्यमुषासः शुचयः परावति । सर्वद्श्यग्रहणमर्धर्चान्ताधिकारनिवृत्त्यर्थम् । सर्वत्रेति सिद्धे सर्वदेश्यग्रहणं नानार्धर्चस्थादपि निमित्तात्प्राप्त्यर्थम् ।
पादस्य चैकादशिनो यदन्ते ।। 42 ।।
उ.भा. – ( एकादशिनः )  एकादशाक्षरस्य, पादस्यान्ते वर्तमानं यत् उषासमिति तति च प्लवते । रेवदुच्छन्तु सुदिना उषासः । एकादशिनः इति कस्मात् ? अग्ने विवस्वदुषसः । अन्ते इति कस्मात् ? अग्रे बृहन्नुषसामूर्ध्वो अस्थात् ।। 
इति षट्प्रवादाः समाप्ताः । 
यवयुररमयः ससाहिषे 
ववृधन्तो रमया गिरा ररभ्म । 
यवयसि ततृषाणमोषति 
श्रवयन्तोददृहन्त ते नृषह्ये ।। 43 ।।
उ.भा. – यवयुः,अरमयः, ससाहिषे, 
ववृधन्तः, रमया गिरा, ररभ्म, यवयसि, ततृषाणमोषति, 
श्रवयन्तः, अददृहन्त, ते नृषह्ये – इत्येतानि च पूर्वलक्षणप्राप्तानि न प्लवन्ते । यवयुः – त्वामिद्यवयुर्मम । अरमयः – अरमयः सरपसस्तराय कम् । ससाहिषे – प्र ससाहिषे पुरुहूत । ववृधन्तः – शुचन्तो अग्निं ववृधन्तः । रमया गिरा – नमस्या रमया गिरा । गिरा इति कस्मात् ? नि सामय जरितः सोमे । ररभ्म – ररभ्मा शवसस्पते । यवयसि – सस्थावाना यवयसि । ततृषाणमोषति – दक्षन्न विश्वं ततृषाणमोषति । ओषति इति कस्मात् ? तीर्थे नाच्छा तातृषाण – मोकः । श्रवयन्तः – अगोह्यं यच्छ्रवयन्त ऐतन ।  अददृहन्त – यदेदन्ता अददृहन्त । ते नृषह्य इति – अभिमातिनृपतनोपधस्तु इति प्राप्ते। ते नृषह्ये – इन्द्र देवेभिरनु ते नृषह्ये। ते इति कस्मात् – नृषाह्ये सासह्वाँ अमित्रान्।।
श्रवयतं वाजसातौ नृषह्ये
विभ्वासहं दूणशा रोचनानि। 
न ततृषाणो यमयो ररप्शे
पुरुषीणां यवयन्त्विन्दवश्च।।44।।
उ.भा. – श्रवयतम्, वाजसातौ नृषह्ये, विभ्वासहम्, दूणशा रोचनानि , न ततृषाणः, यमयोः, ररप्शे, पुरुषीणाम्, यवयन्त्विन्दवः – इत्येतानि पूर्वलक्षणप्राप्तानि न प्लवन्ते। श्रवयतम् – आ नो जने श्रवयतं युवाना। वाजसातौ नृषह्ये इति – अभिमातिनृपृतनोपधस्तु इति प्राप्ते। परि स्रव वाजसातौ नृषह्ये। वाजसातौ इति कस्मात् ? नृषाह्. सासह्वाँ अमित्रान्। विभ्वासहम् इति – सहेत्यादिः इति प्राप्ते। होतर्विभ्वासहं रयिम् । दूणशा रोचनानि इति – प्रवादाः षळितः परे इति प्राप्ते। त्रिरुत्तमा दूणशा रोचनानि। रोचनानि इति कस्मात् ? दूणाशेयं दक्षिणा। न ततृषाणः – आ यो घृणे न ततृषाणो अजरः।  न इति कस्मात् ? यस्तातृषाण उभयाय। यमयोः – यमयोश्चिन्न समा वीर्याणि। ररप्शे – वि यो ररप्श ऋषिभिः। पुरुषीणाम् इति अर्धर्चान्ते तु पुरुषः इति प्राप्तौ। पर्जन्यः पुरुषीणाम् । यवयन्त्विन्दवः – उत मा स्रामाद्यवयन्त्विन्दवः। इन्दवः इति कस्मात् ? ते विश्वास्मद्दुरिता यावयन्तु।।
ररक्ष यवय स्तेनं ससाहे यवया वधम्।
परमया द्रवयन्त श्रवयन्ररते च न।। 45।।
उ.भा. – ररक्ष, यवय स्तेनम् , ससाहे यवया वधम्, परमया, द्रवयन्त, श्रवयन्, ररते – इत्येतानि पूर्वलक्षणप्राप्तानि न प्लवन्ते। ररक्ष – ररक्ष तान्सुकृतो विश्ववेदाः । यवय स्तेनम् – यवय स्तेनमूर्स्ये। स्तेनम् इति कस्मात् ?
यावया वृक्यं वृकम्। ससाहे – बृहस्पतिना युजेन्द्रः ससाहे, ससाहे शक्रः पृतनाः। यवया वधम् – वरीयो यवया वधम्। वधम् इति किम् ? यावया दिद्युमेभ्?। परमयया – तं वो धिया परमया। द्रवयन्त – ऊर्मिर्न निम्नैर्द्रवयन्त वक्वाः। श्रवयन् – प्रान्धं श्रोणं श्रवयन्। ररते – चनिष्ठं पित्वो ररते विभागे।।
साङ्वांसो वः सत्रासाहं सादन्यं सत्यं तातान।
नानाम श्रूयाः शुश्रूया रीषन्तं गातूयन्तीव।। 46।।
उ.भा. -  साङ्वांसः, वः सत्रासाहम् ,  सादन्यम् ,  सत्यं ताता,नानाम, श्रूयाः, शुश्रूयाः, रीषन्तम् ,  गातूयन्तीव – इत्येतानि प्लवन्ते । साह्वांसः -  साह्वांसो दस्युमव्रतम् । वः सत्रासाहम्  इति – न तु पादस्याष्टिनः इति निषेधप्राप्तौ । वः सत्रासाहम् – त्यमु वः सत्रासाहम् । वः इति कस्मात् ? सादन्यम् – सादन्यं विदथ्यम् । सत्यं तातान – सत्यं तातान सूर्यः । सत्यम् इति कस्मात् ? आ यस्ततान रोदसी । नानाम – प्रति नानाम रुद्रोपयन्तम् । श्रूयाः – श्रूया अग्निश्चित्रभानुः । शुश्रूयाः – यच्छुश्रूया इमं हवम् । रीषन्तम् – द्रुहे रीषन्तं परि धेहि राजन् । गातूयन्तीव – ये स्मा पुरा गातून्तीव देवाः । 
वावर्त येषां रीषतोदकारे 
सान्त्यभि नृषाहमपूरुषध्नः । 
सान्ति गुहा तन्वं रीरिषीष्ट 
जानि पूर्व्योभीवृतेव श्रथाय ।। 47 ।।
उ.भा. - वावर्त येषाम् , रीषतोदकारे, सान्त्यभि, नृषाहम् , अपूरुषध्नः, 
सान्ति गुहा, तन्वं रीरिषीष्ट, जानि पूर्व्यः, अभीवृतेव, श्रथाय – इत्येतानि प्लवन्ते । वावर्त येषाम् – वावर्त येषां राया । येषाम् – इति कस्मात् ? को अध्वरे मरुत आ ववर्त । रीषतोदकारे – पाहि रीषत उत वा । अदकारे इति कस्मात् ? प्रति ष्म रिषतो दह । सान्त्यभि – विश्वानि सान्त्य – भ्यस्तु मह्ना । अभि इति कस्मात् ? सन्ति कामासो हरिवः । नृषाहम् इति – एकाक्षरचर्षणिधन्ववर्जम् इति निषेधप्राप्तौ । नृषाहम् – नरं नृषाह मंहिष्ठम् । अपूरुषघ्नः – अपूरुषघ्नो अप्रतीत । सान्ति गुहा – आविः सान्ति गुहा परः । गुहा इति कस्मात् ? सन्ति कामासो हरिवः । तन्वं रीरिषीष्ट – स्वयं रिपुस्तन्वं रीरिषीष्ट । तन्वम् इति कस्मात् ? स्वैः ष एवै रिरिषीष्ट । जानि पूर्व्यः – अग्निर्हि जानि पूर्व्यः ।पूर्व्यः इति कस्मात् ? देवस्य भर्गः सहसो यतो जनि । अभीवृतेव – अभीवृतेव ता महापदेन । श्रथाय – वि मच्छ्रताय रशनामिवागः । 
साहन्साहा जर्हृषन्त प्रसाहं 
नक्तोषासा सूर्यमुषासमग्निम् । 
परिरापः सूनृते जारयन्ती 
शुश्रूयातं यूयुविः सादना ते ।। 48 ।।
उ.भा . -  साहन् , साहाः, जर्हृषन्त प्रसाहम् ,  नक्तोषासा, सूर्यमुषासमग्निम् ,  परिरापः, सूनृते जारयन्ती, 
शुश्रूयातम् , यूयुविः, सादना ते – इत्येतानि च प्लवन्ते । साहन् – जयञ्छत्रूँरमित्रान्पृत्सु साहन् । साहाः – साहा ये सन्ति मुष्टिहेव । जर्हृषन्त प्रसाहम् इति – एकाक्षरचर्षणिधन्ववर्जम् इति निषेधप्राप्तिः । मत्सरासो जर्हृषन्त प्रसाहम् । जर्हृषन्त इति कस्मात् ? वाजेषु प्रासहं युजम् । नक्तोषासा – नक्तोषासा सुपेशसा । सूर्यमुषासमग्निम् – जनयन्ता सूर्यमुषासमग्निम् । सूर्यम् इति कस्मात् ? दधिक्रां वः प्रथममश्विनोषसमग्रिम् । अग्निम्  इति कस्मात् ? येभिः सूर्यमुषसं मन्दसानः । परिरापः – बृहस्पते वि परिरापो अर्दय । सूनृते जारयन्ती – रेवत्स्तोत्रे सूनृते जारयन्ती । सूनृते इतित कस्मात् ? जरयन्ती वृजनं पद्वत् । शुश्रूयातम् – शुश्रयातमिमं हवम् । यूयुविः – द्विषो युयोतु यूयुविः । सादना ते – तेत्रा यमः सादना ते मिनोतु । ते इति कस्मात् ? पितृभ्य आ सदने जोहुवाना । 
करन्सुषाहा घृतवान्ति साह्वा- 
नृजूयेव सूयवसाद् वृषाय । 
उषासानक्ता  पृथुजाघने च 
राथ्येभी रीरिषत ग्लापयन्ति ।। 49 ।।
उ.भा. -  करन्सुषाहा, घृतवान्ति, साह्वान् , ऋजूयेव, सूयवसात् , वृषाय, उषासानक्ता, पृथुजाघने च, राथ्येभिः, रीरिषत, ग्लापयन्ति – इत्येते च प्लवन्ते । करन्सुषाहा इति – एकाक्षरचर्षणिधन्ववर्जम् इति निषेधे प्राप्ते । करन्सुषाहा – करन्सुषाहा विथुरं न शवः । करन् इति कस्मात् ? सुषहा सोम तानि ते । घृतवान्ति – अवद्रोणानि घृतवान्ति सीद । साह्वान् – साह्वान्विश्वा अभियुजः । ऋजूयेव – दिशं न दिष्टामृजूयेव यन्ता । सूयवसात् – सूयवती हि भूयाः । वृषाय – स पर्जन्यं शंतनवे वृषाय । उषासानक्ता – उषासानक्ता बृहती सुपेशसा । पृथुजाघने च – पृथुष्टो पृथुजाघने । चकारः समुच्चयार्थः । राथ्येभिः -  अथो ह स्वो रथ्या राथ्येभिः । रीरिषत – मा नो मध्या रीरिषतायुर्गन्तोः । ग्लापयन्ति – ऊर्ध्वस्तस्थौ नेमव ग्लापयन्ति । 
अध्वानयद्रीरिषत्प्रावणेभी 
रथीयन्तीवादमायः ससाहे ।
सासाह यूयुधिरिवाश्रथायः 
पूरुषध्नं रीरिषः पूरुषादः ।। 50 ।।
उ.भा. – अध्वानयत् , रीरिषत् , प्रावणेभिः, रथीयन्तीव, अदमायः, ससाहे,,सासाह, यूयुधिरिव, अश्रथायः, पूरुषध्नम् ,  रीरिषः, पूरुषादः – इत्येतानि प्लवन्ते । अध्वानयत् – अध्वानयद् दुरिता दम्भयच्च । रीरिषत् – मा च हा मा च रीरिषत् । प्रावणेभिः – प्रावणेभिः सजोषसः । रथीयन्तीव – रथीयन्तीव प्र जिहीत ओषधिः । अदमायः – त्वं ह नु त्यददमायो दस्यून् । ससाहे इतीह च ससाहे यवया वधम् , इत्यत्र च द्विः कस्मान्निपात्यते ? श्रावयादिप्लतेः प्रतिषेधार्थं तत्र । द्वितीयस्य प्लुतिविधानार्थमिह । ससाहे – ससाहे शक्रः पृतना अभिष्टिः । सासाह – अश्रथायः – सतीनमन्युरश्रथायः । पूरुषध्नम् – आरे ते गोघ्नमुत पूरुषघ्नम् । रीरिषः – मा नो गोषु मानो अश्वेषु रीरिषः । पूरुषादः – ततो वयः पतान्पूरुषादः । 
अपूरुषं जाहृषाणेन रीषत 
ऋतायुभी रथीनां साहिषीमहि । 
पवीतारः कियात्ये पूरुषत्वत 
ऋतावरीरिव हव्यानि गामय ।। 51 ।।
उ.भा. -  अपूरुषम् , जाहृषाणेन, रीषते, ऋतायुभिः, रथीनाम् , साहिषीमहि, पवीतारः, कियात्या, ई,  पूरुषत्वता, 
ऋतावरीरिव, हव्यानि, गामय – इत्येतानि च प्लवन्ते । अपूरुषम् – सिव्धोः पारे अपूरुषम् । जाहृषाणेन – यो व्यंसं जाहृषाणेन । रीषते – मा रीषते सहसावन् । ऋतायुभिः – पवमान ऋतायुभिः । रथीनाम् – रथीतमं रथीनाम् । साहिषीमहि – वीळु चित्साहिषीमहि । पवीतारः – पवीतारः पुनीतन । कियात्या – अहरहर्यात्यक्तुरपां कियात्या । एष आकारः प्रत्युदाहरणार्थो यदन्यदस्ति कियतीति ह्रस्वान्तम् । अथ नास्ति ततो विशेषणार्थः । कियती योषा इत्येतदप्याकारेक्रियमाणे सांशयिकं स्यात् । ईकारादि हि परतः प्रतिकण्ठग्रहणं भवति । ई पूरुषत्वता – दीनैर्दक्षैः प्रभूती पूरुषत्वता । ईकारोपधग्रहणं किमर्थम् ? न तस्य विद्म पुरुषत्वता वयम् । ऋतावरीरिव – ऋतावरीरिव संक्रोशमानाः । हव्यानि गामय – तत्र हव्यानि गामय । हव्यानि इति कस्मात् ? अधरं गमया तमः । 
वृषायस्व प्रसवीता ससाहिषे 
तातृपाणा तातृपिं सादनस्पृशः । 
साह्यमेयान्ति पशुमान्ति जागृधुः 
पवीतारं सूर्य्यमुषासमीमहे ।। 52 ।।
उ.भा. – वृषायस्व, प्रसवीता, ससाहिषे, तातृपाणा, तातृपिम् , सादनस्पृशः, साह्यम, इयान्ति, पशुमान्ति,जागृधुः, पवीतारम् ,  सूर्य्यमुषासमीमहे – इत्येतानि च प्लवन्ते । वृषायस्व – वृषावस्वायूया बाहुभ्याम् । प्रसवीता – उद्वेति प्रसवीता जनानाम् । ससाहिषे – इत्यस्याप्युभयत्र निपातने प्रयोजनं पूर्ववद् द्रष्टव्यम् । ससाहिषे – प्र ससाहिषे पुरुहूत । तातृपाणा – तादेवेदं तातृपाणा । तातृपिम् – पिबा वृषस्व तातृपिम् । सादनस्पृशः – मा नो निर्भाग्वसुनः सादनस्पृशः । साह्याम –साह्याम दासमार्यम् । इयान्ति – गन्तेयान्ति सवना हरिभ्याम् । पशुमान्ति – परि सद्मेव पशुमान्ति होता । जागृधुः – निरामिणो रिपवोन्नेषु जागृधुः । पवीतारम् – अवन्त्यस्य पवीतारमाशवः । सूर्यमुषासमीमहे – अनागास्त्वं सूर्यमुषा समीमहे। सूर्यम् इति किम्? दधिक्रां वः प्रथममश्विनोषसम्। ईमहे इति किम् ? येभिः सूर्यमुषसं मन्दसानः।।
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ 
प्रातिशाख्यभाष्ये नवमं पटलम्।
।। प्रातिशाख्यार्धम्।।

10 – क्रम – पटलम्
क्रमपाठस्य अधिकारसूत्रम्
क्रमपाठस्य सामान्यनियमः
क्रमपाठेनवसानीयपदानि
क्रमपाठे विकृतरूपविषयकनियमौ
क्रमपाठे पदविशेषाणां परिग्रहः
उपस्थितसंज्ञा
स्थितसंज्ञा
परिग्रहविषयेन्ये नियमाः
क्रमपाठेर्धर्चयोः संधिनिषेधः
क्रमपाठे समयैः सह संधेः प्रकारः
परिग्रहे संधिविशेषाणां प्रकृतिभावः
(क्रमपाठस्य अधिकारसूत्रम्)
क्रमः ।।1।।
उ.भा. – क्रमः इत्यधिकारो वेदितव्यो यदित ऊर्ध्वमन्क्रमिष्यामः।।
(क्रमपाठस्य सामान्यनियमः)
(पद्भ्यां) द्वाभ्यामभिक्रम्य प्रत्यादायोत्तरं तयोः।
उत्तरेणोपसंदध्यात्तथार्धर्चं समापयेत्।।2।।
उ.भा. – द्वाभ्यां (पद्भ्यां) – पदाभ्याम् , अभिक्रम्य – आरभ्य – इत्यर्थः। तयोः द्वयोरभिक्रान्तयोः उत्तरं पदम्, प्रत्यादाय – पुनर्गृहीत्वा, ताभ्याम् उत्तरेण पदेन उपसंदध्यात्।। तथा – तेन कल्पेन, अर्धर्चं समापयेत्। पर्जन्याय प्र। प्र गायत। गायत दिवः। दिस्पुत्राय। पुत्राय मूळहुषे। मूळहुष इति मीळहुषे।।
(क्रमपाठेनवसानीयपदानि)
एकवर्णमनोकारं नते सु स्मेति नःपरे।
पदेन च व्यवेतं यत्पदं तच्च व्यवायि च।।
ई लुप्तान्तं प्लुतादीनि स्कम्भनेनेति लुप्तवत्।
इतो षिञ्चतावर्तमः पूर्वे द्वैपदयोर्द्वयोः।
स्वसारमस्कृतेत्युभे परं वीरास एतन।
अतीत्यैतान्यवस्यन्ति।।3।।
उ.भा. – एकवर्णम् – पदमेकाक्षरम् – इत्यर्थः। (अनोकारम् -) ओकारं वर्जयित्वा – आ ऊँ इति इत्येते पदे, अतीत्यावस्यन्ति। आ मन्द्रम्। मन्द्रमा वरेण्यम्। उद्वेति। उदु त्यम्। ऊँ इत्यूँ । त्यं जातवेदसम्। अनोकारम् इति कस्मात् ? अभूदो।
उ.भा. – नते सु स्मेति नःपरे - न
 - षत्वभूते, सु स्म इत्येते नःपरे , अतीत्यावस्यन्ति। मो षुणः। आसु ष्मा णः। नते इति किम्? प्र सू न आयुर्जीवसे। इन्द्र सूरीन्कृणुहि स्मा नो अर्धम्। नःपरे इति कस्मात् ? मो षु त्वा वाघतश्चन। त्वं हि ष्मा च्यावयन्नच्युतानि।
उ.भा. -  पदेन च व्यवेतं यत्पदं तच्च व्यवायि च – पदेन च व्यवेतं यत्पदं यच्च व्यवैति ते उभे, अतीत्यावस्यन्ति। ईयते नरा च शंसं दैव्यम्।
ई लुप्तान्तम् – ईमित्येतत्पदं लुप्तान्तम्, अतीत्यावस्यन्ति। यमी गर्भम् । लुप्तान्तम् इति कस्मात् ? समीं रेभासः।
उ.भा. – प्लुतादीनि – प्लुतादीनि पदानि चातीत्यावस्यन्ति। योनिमारैगप। कुरुश्रवणमावृणि राजानम्।
स्कम्भनेनेति लुप्तवत् – स्कम्भनेनेत्येतत्पदं लुप्तवत् अतीत्यावस्यन्ति। चित्कम्भनेन स्कभीयान्। सुप्तवत् इति कस्मात् ? अयं महान्महता स्कम्भनेन।
उ.भा. -  इतो षञ्चतावर्तमः पूर्वे द्वैपदयोर्द्वयोः – इतो षिञ्चत, आवर्तमः – इत्येतयोर्द्वैपदयोः पूर्वे पदे, अतीत्यावस्यन्ति। इतो षिञ्चत – परीतो षिञ्चत। आवर्तमः – उदा आवर्तमः।
स्वसारमस्कृतेत्युभे – स्वसारमस्कृत उभे इत्येते पदे, अतीत्यावस्यन्ति। निरुस्वसारमस्कृतोषसम्।
परं वीरास एतन – वीरास एतन – इत्येतस्य द्वैपदस्य परं पदम्, अतीत्यावस्यन्ति वीरास एतन – परा वीरासः। वीरास एतन मर्यासः।।
प्लुतादिप्रभृतीनि च।।4।।
उ.भा. – (प्लुतादिप्रभृतीनि-) तानि, अतीत्यावस्यन्ति। शुनश्चिच्छेपं निदितम्, नरा वा शंसं पूषणम्। किमर्थमिदमुच्यते ? ननु – पदेन च व्यवेतं यत्पदं तच्च व्यवायि च – इत्येव सिद्धम् । न सिध्यति। कथम् ? क्रमो द्वाभ्यामभिक्रम्य – इति प्राप्तावसानानि हि – एकवर्णमनोकारम् – त्येवमादीन्यवसानादपोद्यन्ते। तस्माद्यत्रोभे व्यवायिव्यवेते पदे प्राप्तावसाने तत्रैव स्यात् – ईयते नरा च शंसं दैव्यम् इति अन्यत्र न स्यात् – एवमर्थमिदमुच्यते । एवमेके वर्णयन्ति।
उ.भा. – अपरे पुनः – पदेन च व्यवेतं यत्पदम् इत्येव सर्वेषु सिद्धमिति मन्यमाना अन्यथा वर्णयन्ति। प्लुतादिप्रभृतीनि च इति चकारं वाशब्दस्यार्थे वर्णयन्ति। प्लुतादिप्रभृतीनि वातीत्यावस्यन्ति – योनिमारैक्, चित्कम्भनेन, वीरास एतन, परीतः। प्लुतादिप्रभृतीनि इति प्रभृतिशब्दः प्रकारार्थो द्रष्टव्यः। प्लुतादिप्रकाराणीति । किं कृतं भवति ? वक्ष्यति हेतावनवसानीयेषु केषु केषुचित् – द्वयभिक्रमं पूर्वनिमित्तमानिनः इति। तदिहापि दर्शितं भवति।।
(क्रमे विकृतरूपविषयकनियमौ)
पूर्वोत्तरकृतं रूपं प्रत्यादानावसानयोः न ब्रूयात्।।5।।
उ.भा. – पूर्वकृतं रूपं प्रत्यादाने न ब्रूयात्, उत्तरकृतं रूपमवसाने न ब्रूयात्। पूर्वकृतं रूपम् – यच्छक्वरीषु बृहता। मो इति मो। सु त्वा। प्र णः न इन्द्रो । उत्तरकृते रूपम् – घनेव वज्रिन्। घनेवेति घनाइव। वज्रिञ्छ्नथिहि। अग्ने अच्छ। अच्छा वद।।
सर्वमेवान्यद्यथासंहितमाचरेत्।।6।।
उ.भा. – पूर्वकृताद्रूपादुत्तरकृताच्च यत् अन्यत् सर्वम् यथासंहितमाचरेत् – यथा संहिताविधाने विहितं तथैवाचरेत् – इत्यर्थः। वाजेषु सासहिः। सासहिर्भवः।।
(क्रमपाठे पदविशेषाणां परिग्रहः)
अवगृह्याण्यतिक्रम्य सहेतिकरणानि च।
धक्षिधुक्षिप्रवादौ च विकृतादी प्लुतादि च।।
अन्तःपदं च येषां स्याद्विकारोनन्यकारितः।
एतानि परिगृह्णीयात्।। 7।।
उ.भा. – अवगृह्णाणि – द्विखण्डानि – पूर्वोत्तरपद्यभूतानि पदानि, (अतिक्रम्य-) अतीत्य, (एतानि) परिगृह्णीयात् – ऋषिभिरीङ्यः। ऋषिभिरित्यृषिभिः। सहेतिकरणानि च – इतिकरणसहितानि च, पदानि अतिक्रम्य (एतानि) परिगृह्णीयात् – इन्द्राग्नी अपात्। इन्द्राग्नी इतीन्द्राग्नी।
उ.भा. – (धक्षिधुक्षिप्रवादौ च-) धक्षि धुक्षि इत्येतौ च प्रवादौ, विकृतादी सन्तौ अतिक्रम्य (एतानि) परिगृह्णीयात्। अनु दक्षि। दक्षि दावने। धक्षीति धक्षि। मन्दिनं दुक्षन्। दुक्षन्वृधे। धुक्षन्निति धुक्षन्। विकृतादी इति किम् ? नीचा तम्। तं धक्षि। धक्ष्यतसम्। निर्धुक्षन्। धुक्षन्वक्षणाभ्यः।
प्लुतादि च पदम् अतिक्रम्य परिगृह्णीयात्। आरैक्पन्थाम्। अरैगित्यरैक्। आयुक्षतामश्विना। अयुक्षातामित्ययुक्षाताम्।
उ.भा. -  (अन्तःपदं च येषाम्) अन्तः – मध्ये, येषां पदानाम् , विकारः, अन्यकारितः -  आत्मकारितः (स्यात्-) इत्यर्थः। तानि च अतिक्रम्य परिगृह्णीयात्। सुषुमा यातम्। सुसुमेति सुसुम। वावृधाना शुभः। ववृधानेति ववृधाना। अनन्यकारितः इति किम् ? शक्र एणम्। एनं पीपयत्।।
बहुमध्यगतानि च।।8।।
उ.भा. – (बहुमध्यगतानि च-) बहूनां पदानां मध्यगतानि च यानि पदानि तानि, चातिक्रम्य परिगृह्णीयात्। ईयते नरा च शंस दैव्यम्। नराशंसमिति नरांशसम्। चेति च । शुनश्चिच्छेपं निदितम्। शुनःशेपमिति शुनःशेपम्। चिदिति चित्। नरा वा शंसं पूषणम्। नराशंसमिति नाशंसम्। वेति वा। मो षु णः। मो इति मो। स्विति सु।।
ईयते नरा च शंसं दैव्यम्। नराशंसमिति नराशंसम्। चेति च। शुनश्चिच्छेपं निदितम्। शुनःशंसम्। वेति वा। मो षु णः। मो इति मो। स्विति सु।
अर्धर्चान्त्यं च।। 9।।
उ.भा. -  (अर्धर्चान्त्यम्-) अर्धर्चान्ते वर्तमानम्, च अतीत्य परिगृह्णीयात्। पुत्राय मीळहुषे। मीळहुषे इति मीळहुषे।।
नाकारं प्रागतोननुनासिकम्।।10।।
उ.भा. – अननुनासिकमाकारम्, (अतः-) अर्धर्चान्त्यात्, प्राङं न परिगृह्णीयात्। मन्द्रमा वरेण्यम्। प्रागत इति किम् ? तनूषा । एत्या। अननुनासिकम् इति किम्? गम्भूर आँ उग्रपुत्रे । एत्या।।
प्रत्यादायैव तं ब्रूयादुत्तरेण पुनः सह।। 11।।
उ.भा. – प्रत्यादाय, तत् – अननुनासिकमाकारम्, पुनरुत्तरेणैव सह ब्रूयात्। मन्द्रमा वरेण्यम्। आ वरेण्यम्।।
(उपस्थितसंज्ञा)
उपस्थितं सेतिकरणम्।।12।।
उ.भा. – (सेतिकरणम् -) इतिकरणयुक्तम् पदम्, तत्, (उपस्थितम्-) उपस्थितसंज्ञम् , वेदितव्यम्। बाहू इति । उपस्थितसंज्ञायाः प्रयोजनम् – व्ययवद्ध्युपस्थिते इति।।
(स्थितसंज्ञा)
केवलं तु पदं स्थितम्।। 13।।
उ.भा. -  केवलं तु पदम् – इतिकरणरहितम्, (स्थितम् -) स्थितसंज्ञम्, वेदितव्यम्। अग्निम्। स्थितसंज्ञायाः प्रयोजनम् – स्थितिस्थितोपस्थितयोश्च दृश्यते पदं यथावत् इति।।
(स्थितोपस्थितसंज्ञा)
तत्स्थितोपस्थितं नाम यत्रोभे आह संहिते।।14।।
उ.भा. – तत् पदं नाम स्थितोपस्थितं वेदितव्यम्। कतरत्तत्? उभे – स्तितोपस्थिते, यत्राह संहिते वक्ता – विभावसो इति विभावसो। स्थितोपस्थितसंज्ञायाः प्रयोजनम् – स्थितिस्थितोपस्थितयोश्च दृश्यते पदं यथावत् इति।।
(परिग्रहविषयेन्ये नियमाः)
अदृष्टवर्णे प्रथमे चोदकः स्यात्प्रदर्शकः । एतदिष्टम्।।15।।
उ.भा. -  प्रथमे द्वैपदे , (अदृष्टवर्णे -) पूर्वपदस्यान्ते वर्मेदृष्टे , तस्य प्रदर्शकश्चोदकः स्यात्। चोदकः – परिग्रहः – इत्यनर्थान्तरम्। तन्नः। तदिति तत्। तं नः। तमिति तम्। तां त्वाम्। तामिति ताम्। एतत्प्रदर्शनमिषष्टम्। कस्मादिति  ? पठ्यते। इष्टवचनादेवास्यानित्यत्वं गम्यते।।
समासाँस्तु पुनर्वचन इङ्गयेत्।।16।।
उ.भा. – समासास्तु – अवगृह्माणि पदानि। तानि च, पुनर्वचने – परिग्रहस्य द्वितीये वचने, इङ्गयेत् – अवगृह्णीयात्। पुरोजिती वः। पुरोजितीति पुरःजिती।।
इतिपूर्वेषु संधानं पूर्वैः स्वः स्यादसंहितम्।
तदवग्रहवद् ब्रूयात्।।17।।
उ.भा. – इतिपूर्वेषु पदेषु – परिग्रहे क्रियमाणे य इतिपूर्वासु तेषु, इतिना संधानं पूर्वैः आचर्यैरिष्टम्। अस्माकमपि । स्वः इतीदं पदम् असंहितं स्यात्। आचार्यग्रहणं पूजार्थम्। असंहितमिति यथेतिकरणान्तो निधातं न प्राप्नुयात्स्वरिति प्रत्यये। तदवग्रहवद् ब्रूयात् – अवग्रहवदिति यथा मात्राकालोन्तरं स्यात् – स्वररिति स्वः।।
(क्रमपाठेर्धर्चयोः संधिनिषेधः)
संधिर्नार्धर्चयोर्भवेत् ।।18।
उ.भा. – अस्मिन्क्रमविधाने अर्धर्चयोः संधिर्न भवेत्। केन प्राप्तावयं प्रतिषेध आरभ्यते। दृष्टक्रमत्वात्समयान् संदध्यात्सर्वशः क्रमे इति प्राप्ते।।
(क्रमपाठे समयैः सह संधेः प्रकारः)
दृष्टक्रमत्वात्समयान्संदध्यात्सर्वशः क्रमे।
पदेन च पदाभ्यां च प्रागवस्येदतीत्य च।।19।।
उ.भा. – दृष्टक्रमत्वात् हेतोः समयान् संदध्यात्सर्वशः क्रमे. पदेन च (प्राक्) – समयं प्राप्य पदेनावस्येत्। समयम् अतीत्य पदाभ्यामवस्येत्। प्रप्र वः। प्रप्रेति प्रप्र। वस्त्रिष्टुभमिषं मन्दद्वीरायेन्दवे। योनिष्ट इन्द्र सदने अकारि। अकारि तमा नृभिः पुरुहूतः। दृष्टक्रमत्वात् इति हेतुसामान्ये सत्यपि- अग्नेर्वयं प्रथमस्यामृतानाम् –इत्येवमादीनामनुदृष्टानां सर्वशः संदध्यात् इति तन्नोपपद्यते। कस्मात् ? समयसंज्ञाया अभावात्।।
(परिग्रहे संधिविशेषाणां प्रकृतिभावः)
नकारस्योष्मवद्वृत्तं प्लुतोपाटरिते नतिः।
प्रश्लेषश्च प्रगृह्यस्य प्रकृत्या स्युः परिग्रहे।।20।।
उ.भा. – नकारस्य यत् ऊष्मवद्वृत्तम्, (प्लुतोपाचरिते) प्लुतश्चोपाचरितश्च, नतिः च प्रश्लेषश्च प्रगृह्यस्य यः – एतानि सर्वाणि प्रकृत्या , (स्युः) भवन्ति, परिग्रहे क्रियमाणे।
नकारस्योष्मवद्वृत्तम् – अस्माँ अस्माँ इत्। अस्मानस्मानित्यस्मान्स्मान्। अभीशूंरि सारथिः। अभीशूनिवेत्यभूशून्इव। विभ्राजमानाँश्चमसान्। विभ्राजमानानिति विभ्राजमानान्। आवदैस्त्वम्। आवदन्नित्यावदन्। स्वतवाँ पायुः। स्वतवानिति स्वतवान्।।
 उ.भा. – प्लुतः – मक्षूमक्षू कृणुहि। मक्षुमक्ष्विति मक्षुमक्षु।
उपाचरितः – ज्योतिष्कृदसि। ज्योतिःकृदिति द्योतिःकृत्।
नतिः – सुषुमा यातम्। सुसुमेति सुसुम। पितृयाणं द्युमत्। पितृयानमिति पितृयानम्।
प्रगृह्यस्य प्रश्लेषः – दम्पतीव ऋतुविदा। दम्पतीइवेति दम्पतीइव। प्रगृह्यस्य इति किम् ? श्वध्नीव यः । श्वध्नीवेति श्वध्नीइव।।
शौद्धाक्षरागमोपैति।।21।।
उ.भा. – न्यायं यान्त्युत्तरे त्रयः।
रिफितान्यूष्मणेघोषे दूभावः स्वधितीव च।।22।।
उ.भा. – न्यायं यान्ति – प्रकृतिः गच्छन्ति – इत्यर्थः। उत्तरे त्रयः संधयः परिग्रहे क्रियमाणे – रिफितानि च ऊष्मणो यानि अघोषे प्रत्यये, दूभावः चष स्वधितीव इति च पदम्। अघोषे रिफितानि – स्वर्चक्षरा रथिरः। स्वश्चक्षा इति स्वःचक्षाः। धूर्षदं वरर्षदम्। धूःसदमिति धूःसदम्। स्वर्पतिं यत्। स्वःपतिमिति स्वःपतिम्। दूभावः – दूणाशं सख्यम्। दुर्नशमिति दुःनशम्। जनस्य दूढ्यः। दुर्ध्य इति दुध्यः। दूळभो रथः। दुर्दभ इति दुःदभः। स्वधितीव – स्वधितीव रीयते। स्वधितिरिवेति स्वधितिःइव । अघोषे इति किम् ? स्वर्जितं महि। स्वर्जितमिति स्वःजितम्। अपर इदं सूत्रं योगविभागेन वर्णयन्ति।।
न्यायं यान्त्युत्तरे त्रयः।।
उ.भा. – शौद्धाक्षरागमात् उत्तरे त्रयः संधयः, (न्यायम्-) प्रकृतिम्, यान्ति परिग्रहे क्रियमाणे। कतरे त्रयः? जुघुक्षत इति धक्षिधुक्षिप्रवादौ च। न जुगुक्षतः जुघुक्षत इति जुघुक्षतः । अनु दक्षि । दक्षि दावने। धक्षीति धक्षि। दुक्षन्वृधे। धुक्षन्निति धुक्षन्। योगविभागादृते परिग्रह एतेषां प्रकृतिभावो न सिध्यति। योगविभागे ह्यसत्युत्तरे त्रय इति ग्रहणमनर्थकं भवति।।
रिफितान्यूष्मणोघोषे दूभावः स्वधितीव च।
उ.भा. -  इति यथोक्तमेवेति।।
इति श्रीपार्षदव्याख्यायामानन्दपुरवास्तवज्रटपुत्रउवटकृतौ
प्रातिशाख्यभाष्ये क्रमपटलं दशमम्।।
11 . क्रम-हेतु- पटलम्
क्रमपाठस्य सामान्ययस्वरूपम्
क्रमपाठे पदविशेषाणामतिक्रमणे कारणानि , अतिक्रमणे मतभेदाश्च
क्रमपाठे विकृतरूपविषयकनियमः
क्रमपाठे समयैः सह संधेः प्रकारः
क्रमपाठे पदविशेषाणां परिग्रहः
स्थितसंज्ञा
उपस्थितसंज्ञा
स्थितोपस्थितसंज्ञा
परिग्रहविषयेन्ये नियमाः
परिग्रहविषयेपवादः
यदृच्छोपनते बहुक्रमे कश्चित् विशेषः
परिग्रहे संधिविशेषाणां प्रकृतिभावः
क्रमपाठे विकृतरूपविषयकनियमः
(पूर्वानुवृत्तः)
परिग्रहे संधिविशेषाणां प्रकृतिभावः
(पूर्वानुवृत्तः)
बहुक्रममन्तरेण आर्षीलोपापत्तेः
परिग्रहस्योपयोगः
शास्त्रविहितक्रमपाठस्य प्रशंसा
आक्षेपनिरसनपूर्वकं क्रमपाठस्यार्थवत्त्वनिरूपणम्
(क्रमपाठस्य सामान्यस्वरूपम्)
अथार्ष्यलोपेन यदाह स क्रमः
समानकालं पदसंहितं द्वयोः।।1।।
उ.भा. – अथ, (आर्ष्यलोपेन-) आर्ष्याः संहिताया अलोपेन, द्वयोः पदसंहितम् –ते च पदे तयोश्च संहितम्. समानकालम् – तुल्यकालम्, यदाह वक्ता स क्रमोधिकृतो वेदितव्यः। अग्निमीळे । ईळे पुरोहितम्। समानकालं पदसंहितं द्वयोः इति किम्?  स्वरानुस्वारोपहितो द्विरुच्यते संयोगादिः स क्रमः इति मा भूत्।।
(क्रमपाठे पदविशेषाणामतिक्रमणे कारणानि, अतिक्रमणे मतभेदाश्च)
अथो बहूनामविलोकारणः
परैरवस्यन्त्यतिगम्य  कानिचित्।।2।।
उ.भा. – (अथो -) अपि, बहूनां पदानाम्, (अविलोपकारणः-) आर्ष्या विलोपार्थम्, क्रमो भवतीति वेदितव्यम्। तत्र परैः पदैः अवस्यन्त्यतिगम्य कानिचित् पदानि। तानि पदान्युत्तरत्रोदाहरिष्यामः।।
अपृक्तमेकाक्षरमद्वियोनि यत्
तदानुनासिक्यभयादतीयते।।3।।
उ.भा. – अपृक्तम् – अव्यञ्जनम्, एकाक्षरम्, अद्वियोनि – असंध्यक्षरम्, यत् तत् पदम् आनुनासिक्यभयादतीयते। अष्टावाद्यानवसानेप्रगृह्यानाचार्या आहुरनुनासिकान्स्वरान् इति तन्मा भूदिति। मन्द्रमा वरेण्यम्। उद्वेति। अपृक्तम् इति किम् ? दुहितुराः। एकाक्षरग्रहणं पदविशेषणम्। अपृक्तमेकाक्षरं पदमनवसानीयमिति। इतरथा ह्यक्षरं विशेष्येत। अपृक्तमद्वियोनि यदक्षरं तदन्तमनवसानीयमिति। अत्र को दोषः? शमीध्वमघ्रगा3उ – इत्यवसानं न स्यात्। अद्वियोनि इति किम् ? अभूदो।।
नतं च पूर्वेण परस्य कारणं 
नतेः परस्योभयहेतुसंग्रहात्।।4।।
उ.भा. – नतं च पूर्वेण पदेन परस्य च नतेर्यत्कारणं तत्पदमनवसानीयं भवति। किं कारणम् ? परस्य पदस्य (उभयहेतुसंग्रहात्-) उभयहेतुसंग्रहार्थम्। मो षु णः इत्यत्र – स्वबह्वक्षरेण – ति नामिनिमित्तं षत्वम्। षु णः – त्यत्र – नते सु स्म इति षत्वनिमित्तं णत्वम्। नाम्यभावे षत्वं न स्यात्। षत्वाभावे णत्वं न स्यात्। विलोपः। अत उभयहेतुग्रहार्थमतीयते। मो षु णः। आसु ष्मा णः।।
परीत इत्युत्तरमेतयोर्द्वयोः परंहि पूर्वं नमतीत्यतीयते।।5।।
उ.भा. – परि हतः इत्येतयोर्द्वयोः पदयोः, (उत्तरम्-) परम्, पदम्, (अतीयते-) अनवसानीयं भवति। किं कारणम् ? अनवसानीयात्परं सिञ्चतेति पदं व्यवहितमपि पूर्वं परीति पदं नमतीति। परीतो षिञ्चत इति।।
ततोपरे संध्यमवेक्ष्य कारणं
तदर्थजं द्विक्रममत्र कुर्वते।।6।।
उ.भा. – ततः – तेभ्यः, अपरे आचार्या अस्यामवस्थायाम्, संध्यम् – संधिजम्, कारणमवेक्ष्य। किं कारणम् ? इतो षिञ्चत इत्योत्वनिपातनम्। तदर्थजम् व – षत्वार्थमेव, ओत्वं मन्यमाना द्विक्रममत्र कुर्वते। परीतः । इतो षिञ्चत।।
तमःपरं रेफनिमित्तसंशयात्
तथावरित्येतदपोद्यते पदम्।।7।।
उ.भा. – तमःपरम् आवरित्येतत्पदं तथा। यथा पूर्वोक्तम्। अवसानात्, अपोद्यते – अपनीयते। किं कारणम्? रेफनिमित्तसंशयात् – नहि विज्ञायते पूर्वेण पदान्तेनोत्तरेण वा पदादिना रेफो भवतीति । अत उभयहेतुसंग्रहार्थमपनीयते। उषा आवर्तमः।।
अदो पितो सो चिदुषर्वसूयवो
न धक्षि धुक्षीत्यपि चातियन्ति किम् ।।8।।
उ.भा. – यद्यावरित्येतत्पदं रेफनिमित्तसंशयादनवसानीयं भवति, सांशयिकानिमित्तानि अदो पितो सो चित् उषर्वसूयवः इतीमानि पदानि धक्षि धुक्षि, इत्यपि – इत्येतौ च प्रवादौ, किं कारणं नातियन्ति ? इमान्यपि हि तेन तुल्यानि। सत्यम्। क्रमशास्त्रेनवसानीयेननुगृहीतानीमानि । तस्माननातियन्ति। तत्र गृहीतानामिह हेतुरुच्यते।।
स्वसारमित्येतदपोद्यते पदं
परः सकारोपजनोस्कृतेति च।
निरस्कृतेति ह्युपसर्गकारितृ
स्तदन्वयादाचरितं तु पञ्चभिः।।9।।
उ.भा. – स्वसारमित्येतत्पदम् अवसानात् अपोद्यते। अकृतेति च परं पदमपोद्यते। किं कारणम्?  परः सकारोपजनः – सकारागमः – त्र्थः। निरस्कृतेत्युपसर्गकारितः। तदन्वयात् – उपसर्गान्वयात्, पञ्चभिः एव पदैः चरितं क्रमं विद्यात्। चार्यैः। निरु स्वसारमस्कृतोषसम्।।
सहेति चेमेति च रक्तसंहितं 
गुणागमादेतनभावि चेतन । 
पदं च चास्कम्भ चिदित्यतः परं 
प्लुतादि चैतानि निमित्तसंशयात् ।। 10 ।।
उ.भा. – सहेति चेम् – तिकरणयुक्तमीमित्येतत्पदं लुप्तमकारमनवसानीयंभवति । किं कारणम् ? निमित्तसंशयात् – न हि विज्ञायते पूर्वेण वा पदान्तेनोत्तरेण वा पदादिना मकारस्य लोपो भवतीति । अत उभयहेतुसंग्रहार्थमतीयते । यमी गर्भम् । 
एति च रक्तसंहितम् – आ इत्येतत्पदं रक्तसंहितं यत्तदनवसानीयं भवति । किं कारणम् ? निमित्तसंशयात् – न ज्ञायते पूर्वेण वा पदान्तेनोत्तेण वा पदादिना आकारस्य रागो भवतीति । अत उभयहेतुसग्रहार्थम् । अभ्र आँ अपः । 
गुणागमादेतनभावि चेतन – गुणागमात् – एकारागमात् , एतनभूतम् इतन इत्येतत्पदमनवसानीयं भवति । किं कारणम् ? न ज्ञायते पूर्वेण वा पदान्तेनोत्तरेण वा पदातिना एकारो गुणागमो भवतीति । अत उभयगतः संशयः – वीरास एतन मयासः । 
पदं च चास्कम्भ चिदित्यतः परम् – चास्कम्भ चित् इत्यस्माद् द्वैपदात्परं स्कम्भनेन इति इति च पदमनवसानीयम् ।किं कारणम् ? केन निमित्तेन सकारस्य लोपो भवतीत्युभयगतः संशयः । चित्कम्भनेन स्कभीयान् । 
प्लुतादि च – प्लुतादि च पदं योनिमारैक् इत्येवमाद्यनवसानीयं भवति । प्लुतादिप्रभृतीनि च इत्यत्र गतम् । योनिमारैगप । अत्र आकारगमः पूर्ववत्संशयितः ।। 
द्व्यभिक्रमं पूर्वनिमित्तमानिनस् 
त्रिषूत्तमेष्वाहुरनन्तरं हि तत् ।। 11 ।।
उ.भा. – ( द्व्यभिक्रमम् ) द्वाभ्यां पदाभ्यामभिक्रमम् , इच्छन्ति उत्तमेषु त्रिषु निमित्तसंशयेषु । ( पूर्वनिमित्तमानिनः) अनवसानीयात्पूर्वं पदं निमित्तं मन्यन्ते । किं कारणम् ? अनन्तरं हि तत् पूर्वं पदं गुणागमः सकारलोपश्च दीर्घत्वं चैषां त्रयाणां भवतीति । वीरास एतन । चित्कम्भनेन । योनिमारैक् । 
अनन्तरं त्वेव चतुर्थषष्ठयोः 
परं कथं तत्र च न द्व्यभिक्रमम् ।। 12 ।।
उ.भा.  – अनन्तरम्, तु – पुनः चतुर्थषष्ठयोः अनवसानीययोः – उषा आवर्तमः , यमी गर्भम् – इत्यतयोः परं पदं निमित्तं भवितुमर्हति । पूर्वनिमित्तमानिनां हेतुसामान्यात् कथं तत्र च ते पूर्वनिमित्तभानिनो द्व्यभिक्रमं न कुर्वन्त्येवं स्थितेपि । यदि चतुर्थषष्ठयोर्द्व्यभिक्रमं न कुर्वन्ति त्रिषूत्तमेष्वपि न कर्तव्यम् । अथोत्तमेषु कुर्वन्ति चतुर्थषष्ठयोरपि कर्तव्यम् , उभयत्रापि हि विकारहेतुरानन्तर्यमेव ।
अनानुपूर्व्ये पदसंध्यदर्शनात् 
पदव्यवेतं च पदं व्यवायि च  ।। 13 ।।
उ.भा. – ( अनानुपूर्व्ये )   अनानुपूर्व्यसंहिते, क्रमे क्रियमाणे, ( पदव्यवेतम् ) पदेन यद्व्यवेतम् , यत् च (पदम्) ( व्यवायि ) व्यवैति – ते उभे अनवसानीयं भवतः । किं कारणम् ? पदसंध्यदर्शनात् । शुनःशेपम् चित् इत्येतयोः पदयोरन्योन्येन सह संधिरदृष्टो भवति । शुनश्चिचछेपं निदितम् । 
ततोपरे द्विक्रममाहुराश्रयात् 
कृताविलुप्तात्र हि वर्णसंहिता ।। 14 ।।
उ.भा . – ततोपरे आचार्या अस्यामवस्तायां द्विक्रमम् , ( आहुः ) इच्छन्ति । किं कारणम् ? आश्रयात् – लक्षणात् , कृता हि अत्र, ( अविलुप्ता ) अविलोपेन, ( वर्णसंहिता ) वर्णानां वर्णैः सह संहिता, भवतीति । शुन इत्यत्र विसर्जनीयश्चिदिति प्रत्यये – अघोषे रेफ्यरेफी चोष्मीणं स्पर्शं उत्तरे इति शकारमापन्नः । चिदित्यत्र तकारः शेषप्रत्यये – तालव्येघोष उदये चकारम् इति चकारमापन्नः । सर्वैः प्रथमैरुपधीयमानः शकारः शाकल्यपितुश्छकारम् इति शकारश् छकारमापन्नः । शेषमित्यत्र मकारः पदान्ते वर्तमानो नकारे प्रत्यये – विस्थाने स्पर्श उदय मकारः सर्वे,मेवोदयस्योत्तमं स्वम् इति नकारमापन्नः । शुनश्चित् । चिच्छेपम् । शेषन्निदितम् । 
पदानुपूर्व्येण सपूर्व आ ततस् 
ततो व्यवेतं च सह व्यवायि च ।। 15 ।।
उ.भा. – ( पदानुपूर्व्येण ) पदानामानुपूर्व्येण, सपूर्वे – विद्यमानपूर्वे, अनानुपूर्व्यसंहितेर्धर्चस्य पूर्वे द्वैपदशः क्रमो वक्तव्यः । आ ततः – अनानुपूर्व्यसंहितायाः । द्वा जना । जना यातयन् । यातयन्नन्तः । अन्तरीयते । किमर्थमितमुच्यते ? ननु – क्रमो द्वान्यामभिक्रम्य इत्येव सिद्धम् । न सिद्ध्यति । ईयत इत्येतस्य नरा इत्येतेन पदैकवेशेन संधिर्दृष्टः । नराशंसमित्येतेन पदेन सह संधिरदृष्टः । तदा पदसंध्यदर्शनादीयत इतयेतस्यापि पदस्यानवसानीयता प्राप्नोति । सा मा भूदित्युच्यते । ततो व्यवेतं च पदम् , ( व्यवायि च ) यच्च व्यवैति ते उभे सह वक्तव्ये केन सह ? ईयते दैव्यम् इत्येताभ्यां सह । ईयते नरा च शंसं दैव्यम् । एवमेके । 
एपरे पुनरन्यथा । ईयत त्येतस्यानवसानीयता नैव प्राप्नोति । कथम् ? पदैकदेशेन वा कृत्स्नेन वा पदसंधिर्दृष्टो भवतीति । किमर्थं तर्हीदमुच्यते । ततो व्यवेतं च सह व्यवायि च इत्येवमाद्यपूर्वविधिः । स चानुक्तः पुनरुच्यते । 
ततो निराहेतरयोश्च ते पदे 
ततोव्यवेतेन परस्य संहिता ।। 16 ।।
उ.भा. – ततोस्यामवस्तायाम् , निराह वक्ता – परिग्रहेण योजयति इत्यर्थः । ते पदे । कतरे ? व्यवेतं च यच्च व्यवैति । नराशंसमिति नराशंसम् । चेति च । इतरयोश्च । कतरयोः ? अविद्यमानपूर्वयोस्ते पदे निराह । शुरश्चिच्छेपं निदितम् । शुनः – शेपमिति शुनःशेपम् । चिदिति चित् । नरा वा शंसं पूषणम् । नराशंसमिति नराशंसम् । वेति वा । ततोव्यवेतेन पदेन परस्य संहिता कर्तव्या  - दैव्यं च । निदितं सहस्रात् । पूषणमगोह्यम् । असंदिग्धार्थमिदमाचार्येण विस्तरेणोक्तम् । 
अनन्तरे त्रिक्रमकारणे यदि
त्रिभिश्च गार्ग्यः पुनरेव च त्रिभिः।।17।।
उ.भा. – अनन्तरे – अव्यववहिते, त्रिक्रमकारणे द्वे यदि भवतः त्रिभिः पदैरवसानमिच्छत्याचार्यो गार्ग्यः। तेषामेव त्रयाणां मध्यमं पदं प्रत्यादाय पुनरेव च त्रिभिः। किं कारणम् ? एवमपि निमित्तनिमित्तिनामविलोपो भवतीति। उदू षु । ऊ षु णः।।
त्रिसंगमे पञ्चभिरार्ष्यनुग्रहः।।18।।
उ.भा. – (त्रिसंगमे) अस्मिन्निमित्तनिमित्तिनां त्रयाणां नामिषत्वणत्वानां संगमे, (पञ्चभिः-) पञ्चक्रमेण, (आर्ष्यनुग्रहः-) आर्ष्या अविलोपः, भवतीति मन्यन्त एक आचार्याः। किं कारणम् ? उक्तं हि – उदू षु णः – इत्यत्र नामिनिमित्तं षत्वम्। षत्वनिमित्तं णत्वम्। नाम्यभावे षत्वं न स्यात्। स विलोप इति। न इत्येतस्यानवसानीयत्वं कस्मात् ? नकारस्योत्तरेण पदेन सह प्रत्यादाने णो वसो इति सह सन्धिरदृष्टो भवतीति – उदू षु णो वसो।।
चतुःक्रमस्त्वाचरितोत्र शाकलैः।।19।।
उ.भा. – एवं पक्षान्तरगमनेपि , (अत्र-) अस्मिस्त्रिसङ्गमे, (चतुःक्रम आचरितः शाकलैः-) शाकलाश्चतुःक्रममाचरन्ति। तु शब्दः पक्षान्तरनिवृत्त्यर्थः उदू षु णः।।
 अलोपभावादपरे बहुक्रमं 
प्रतिस्वमार्षीति न कुर्वते क्वचित्।।20।।
उ.भा. – अलोपभावात् – आर्ष्या लोपस्याभावात्, अपरे आचार्या बहुक्रमं क्वचित् अपि न कुर्वते। यदि बहुक्रमो न क्रियते निमित्तनैमित्तिकविप्रयोगे कथमार्ष्या अलोपो भवति ? प्रतिस्वमार्षी भवतीति – पदान्तस्य पदादिनां सन्धौ क्रियमाणे लोपागमविकाराः प्रतिस्वं भवन्ति। एवं द्वयोर्द्वयोः पदयोरार्ष्या अलोपो भवति। मो षु । सु नः।।
असर्वशस्त्रिप्रभृतिष्वनेकशः
स्मरन्ति संख्यानियमेन शाकलम्।।21।।
उ.भा. – प्रतिस्वमार्षीति यदुक्तं तत्, असर्वश- - सर्वत्र युज्यते – इत्यर्थः। कथम् ? यत्र पदान्तपदाद्योरन्योन्यं प्रति निमित्तत्वं तत्र युक्तम्। तन्नः। नो मित्रः इत्यादौ। यत्र तु ताभ्यां पूर्वं पदं विकारस्य निमित्तं भवति न तत्र युक्तम्। त्रिप्रभृतिषु पदेषु। मो षुणः – इत्यत्र नामिनिमित्तं षत्वम्। षत्वनिमित्तं णत्वम्। नाम्यभावे षत्वं न स्यात्। षत्वाभावे णत्वं न स्यात्। यथापदं सन्धिमपेतहेतुषु इथि वक्ष्यमाणत्वात्। स विलोप इत्युक्तम्। तस्मात्, अनेकशः – बहवः, स्मरन्ति – इच्छन्ति आचार्याः, संख्यानियमेन – त्रिक्रमश्चतुक्रमः पञ्चक्रम इत्येतेन संख्यानियमेन , (शाकलम्-) शाकलविधानम्। मो षु णः। उदू षु णः। निरु स्वसारमस्कृतोवसम्।।
अयावने पूर्वविधानमाचरेत्।।22।।
उ.भा. – अयावने – अमिश्रणे। किमुक्तं भवति ? यत्र क्रमे वचनप्राप्ताभ्यां पदाभ्यां पूर्वपदं निमित्तं न भवति तत्रेत्युक्तं भवति। पूर्वविधानमाचरेत् इति – द्वाभ्यां क्रममाचरेत् इत्यर्थः। अग्निमीळे । ईळे पुरोहितम्। यत्र यत्र यावनं तत्र तत्र बहु क्रममाचरेत् – मो षु णः इति।।
(क्रमपाठे विकृतरूपविषयकनियमः)
यथापदं संधिमपेतहेतुषु।।23।।
उ.भा. – यथापदं संधिं कुर्यात् अपेतहेतुषु पदेषु। प्र णः। न इन्द्रौ प्रशब्दो णत्वहेतुस्तस्यापाय उत्तरेण सह प्रत्यादाने क्रियमाणे नत्वम्। विलोपसंशयनिवृत्त्यर्थं ग्रहणम्। न इन्द्रो।।
(क्रमपाठे समयैः सह संधेः प्रकारः)
अथो पदाभ्यां समयं पदेन च
क्रमेष्ववस्येदतिगम्य संदधत्।।24।।
उ.भा. – अथो पदाभ्यां समयम्, (अतिगम्य-) अतिक्रम्य, अवस्येत् संबधत् तथा समयं पदेन। किं पुनः कारणं समयातिक्रमणे ? दृष्टक्रमत्वात् – इत्युक्तं क्रमशास्र एव। किमर्थं पुनर्द्वाभ्यामतिक्रम्यावसानम् ? अदृष्टक्रमत्वादिति वक्तव्यम्। एकेन कस्मात्संदधदवस्यति। संध्यर्थमिति वक्तव्यम्। त्वां ह । ह त्यदिन्द्रार्णसातौ स्वर्मीळहे।
क्रमेषु इति ग्रहणात्पादव्यवस्थायां समयोत्तरपदद्वयान्तेवसानं न स्यात् – त्वां ह त्यदिन्द्रार्णसातौ इत्यादिषु। यच्चिद्वि सत्य सोमपाः इत्यादिषु तु समयोत्तरपदद्वयान्तेवसानं स्यादेव पादलक्षणवशात्।।
(क्रमपाठे पदविशेषाणां परिग्रहः)
सहेतिकाराणि समासमन्तभाग्
बहुक्रमे मध्यगतानि यानि च।
तृतीयतां गच्छति यस्य चोष्मवा-
ननन्ययोगं विकृतं प्लुतादि च।
अतीत्य तेषां पदतां प्रदर्शयेत्।।25।।
उ.भा. – सहेतिकाराणि – इतिकरणयुक्तानि। समासम् – अवगृह्याणि। अन्तभाक्- अर्धर्चान्तं यत्पदं भजते। बहुक्रमे मध्यगतानि यानि च – त्रिक्रमप्रभृतिषु बहुक्रमेषु यानि मध्यगतानि पदानि तृतीयतां गच्छति यस्य चोष्मवान् – जुगुक्षतो दुदुक्षन्नित्येवमादि – तेषु सोष्मा घकारादिश् चतुर्थः स्ववर्गतृतीयं गकारादिमापद्यते, तत्। अनन्ययोगं विकृतम् – अनन्यकृतो यस्य विकारः  - आत्मकारितः इत्यर्थः। प्लुतादि च – प्लुतादीनि च पदानि – योनिमारैक् – इत्येवमादीनि। तेषां पदानामुत्तरेण सह प्रत्यादानं कृत्वा या पदे प्रकृतिर्दृष्टा तां प्रदर्शयते। केन ? परिग्रहेण । किं कारणम् ? स्विति सु, स्त इति स्तः, - इत्यत्र – युग्मान्तस्तादन्तमूलीयपूर्वैः इति – परिग्रहस्य द्वितीये वचने षत्वप्रसङ्गः, स मा भूदिति । समास इति – दुर्हनो इति दुःहनो इत्यत्र – ऋकाररेफषकारा नकारम् इति परिग्रहस्य पूर्ववचने णत्वप्रसङ्गः स मा भूदिति।
उ.भा. – अन्तभाक् – महान्हि षः । स इति सः इत्यत्र – युग्मान्तस्वा इति पूर्ववत्। बहुक्रमे मध्यगतानि – मो षु णः (स्विति सु) इत्यत्र पूर्ववत्। तृतीयतां गच्छति यस्य चोष्मवान् जुघुक्षत इति जुधुक्षतः – इत्यत्र परिग्रहस्य संहितावत्पूर्ववचनं पदवदुत्तरमिति परिग्रहस्य पूर्वे वचने तृतीयत्वप्रसङ्गः – स मा भूदिति। अनन्ययोगं विकृतम् – सुसुमेति सुसुम इत्यत्र परिग्रहस्य संहितावत्पूर्ववचनं पदवदुत्तरमिति परिग्रहस्य पूर्ववचने षत्वप्रसङ्गः स मा भूदिति। प्लुतादि – योनिमारैक् – इत्येवमादिषु। अरैगित्यरैक् इत्यत्र पूर्ववचने दीर्घत्वप्रसङ्गः – स मा भूदिति।
उ.भा. – अस्यैवापरा योजना । अतीत्य तेषां पदतां प्रदर्शयेत् इति- सहेतिकाराणीत्येवमादीन्यतिक्रम्य परिग्रहेण तेषां पदानां पदतां प्रदर्शयेत्। किं कारणम् ? नहि परिग्रहगादृते तेषां पदता दृश्यते। सहेतिकारेषूपस्थितान्तप्रदर्शनार्थं च – इन्द्राग्नी तपन्ति। इन्द्राग्नी इतीन्द्राग्नी । प्रगृह्यत्वप्रदर्शनार्थं च। प्रातः सोमम्। प्रातरिति प्रातः – रेफप्रदर्शनार्थं च। समासेष्ववग्रहप्रदर्शनार्थं च – पुरोहितं यज्ञस्य। पुरोहितमिति पुरःहितम्। अन्तभागृक्ष्वर्धर्चान्तख्यापनार्थम् – अर्णाचित्ररथावधीः। वधीरित्यवधीः। पदादिप्रदर्शनार्थं च। बहुक्रमे मध्यगतेषु पदवद्भावप्रदर्शनार्थम् – निरु स्वसारमस्कृतोषसम् । ऊँ इत्यूँ । स्वसारमिति स्वसारम्। अकृतेत्यकृत।
उ.भा. – तृतीयतां गच्छति यस्य चोष्मवान् इति पृथग्ग्रहणमनर्थकम्। अनन्ययोगं विकृतम् इत्येव सिद्धत्वात्। नानर्थकम्। परिग्रहस्योभयोरपि वचनयोः पदत्वप्रदर्शनार्थम्। दक्षुषः कृष्णजंहसः। धक्षुष इति धक्षुषः। किमुच्यत उभयोरपि वचनयोः पदत्वप्रदर्शनार्थं पृथग्ग्रहणमिति ? अन्येष्वप्यनन्ययोगविकृतेषूभयोरपि वचनयोः प्रदर्श्यते। सत्यम्। नकारलोपोष्मरभावमानयेत् इत्येवमादिवचनात्। यत्र यत्र तु वचनं नास्ति तत्र तत्र परिग्रहस्य पूर्ववचने विकारो भवत्येव। यथा – रजेषितमिति रजःइषितम्। अनन्ययोगविकृतेषु पदत्वप्रदर्शनार्थमेव। सुषुमा यातम्। सुसुमेति सुसुम।। प्लुतादिषु पदत्वप्रदर्शनार्थमेव। आरैक्पन्थाम्। अरैगित्यरैक्।।
कृते तु गार्ग्यस्य पुनस्त्र्यभिक्रमे।।26।।
उ.भा. – गार्ग्यस्य आचार्यस्य पक्षे – त्रिभिश्च गार्ग्यः पुनरेव च त्रिभिः इति पुनस्त्र्यभिक्रमे कृते एव पदतां प्रदर्शयेत्। उदू षु। ऊ षु णः । ऊँ इत्यूँ। स्विति सु।।
अदृष्टवर्णे प्रथमे प्रदर्शनं 
स्मरन्ति तत्त्वत्र निराह चोदकः।।27।।
उ.भा. – प्रथमे द्वैपदे, (अदृष्टवर्णे-) पूर्वपदस्यान्त्यवर्णेदृष्टे, तस्य प्रदर्शनम् आचार्याः, स्मरन्ति – इच्छन्ति। तत्तु प्रदर्शनम्, निराहेति – प्रवदति, चोदकः – परिग्रहः। किं कारणम् ? पदान्तसंशयनिवृत्त्यर्थम्। तान्त्वाम् – इत्यत्रार्धर्चाद्ये द्वैपदे न ज्ञायते नकारान्तं वा पदं मकारान्तं वा। तस्मात्परिगृह्णाति – तामिति ताम्।।
(स्थितसंज्ञा)
पदं यदा केवलमाह सा स्थितिः।।28।।
उ.भा. – पदम्, केवलम् – अनितिकरणम्, यदाह वक्ता सा स्थितिः इति वेदितव्या। संज्ञाकरणं स्थित्यभिक्रमार्थम्। तन्नः। तत्। तान्नः। ताम्।।
(उपस्थितसंज्ञा)
यदेतिकारान्तमुपस्थितं तदा।।29।।
उ.भा. – (इतिकारान्तम्-) इतिकरणान्तम्, यत् पदमाह – वक्ता (तदा) तत्पदम् (उपस्थितम् - ) उपस्थितसंज्ञम्, वेदितव्यम्। संज्ञाकरणमुपस्थितेनाभिक्रमार्थम्। इन्द्राग्नी इति।।
(स्थितोपस्थितसंज्ञा)
अथो विपर्यस्य समस्य चाह ते
यदा स्थितोपस्थितमाचरन्त्युत।।30।।
उ.भा. – अथो , ते – पदे स्थित्युपस्थिते , विपर्यस्य – उपस्थितं तत्पूर्वं कृत्वा स्थितं पश्चात्, समस्य च यदाह वक्ता तत्पदम्, (स्थितोपस्थितम्) स्थितोपस्थितसंज्ञम्, वेदितव्यम्। संज्ञाकरणं स्थितोपस्थितेनाभिक्रमणार्थम्। विभावसो इति विभावसो । तान्नः। तामिति ताम्। आचरन्त्युत – एवं स्थित्युपस्थितस्थितोपस्थितानामन्यतमेन पदप्रदर्शनमाचरन्ति।।
(परिग्रहविषयेन्ये नियमाः)
पुनर्ब्रवँस्तत्र समासमिङ्गयेत्।।31।।
उ.भा. – तत्र – स्थितोपस्थिते क्रियमाणे, पुनर्ब्रुवन् वक्ता समासम्, (इङ्गयेत्-) अवगृह्णीयात्। पुरोहितमिति पुरःहितम्। अतीत्य तेषां पदतां प्रदर्शयेत् – इत्येवं सिद्धं इदं वचनं परिग्रहस्य पूर्वे वचनेवग्रहप्रतिषेधार्थम्।।
स्वरित्यतोन्येषु च संधिमाचरेत्।
अवग्रहस्येव हि कालधारणा
परिग्रहेस्तीत्युपधेत्यनुस्मृता।।32।।
उ.भा. –  तस्मिन्नेव च स्थितोपस्थिते, (स्वरित्यतोन्येषु-) स्वरित्येतत्पदं वर्जयित्वान्येषु, पदेष्वितिकरणात्परेषु सत्स्वितिना तेषां यथोक्तं संधिम्, (आचरेत्-) कुर्यात्।और्वभृगुवदित्यौर्वभृगुवत्। इन्द्राग्नी इतीन्द्राग्नी। स्वरित्यतोन्येषु इति कस्मात् ? स्वरित्येतस्य हि पदस्य अवग्रहस्येव हि मात्रकालः कालधारणा परिग्रहेः , इत्युपधास्तीति – इतिपूर्वा शाकलैः अनुस्मृता। आचार्यग्रहणं पूरजार्थम्। स्वर रिति स्वः। क्रमशास्त्र एव हेतुरुक्तः – इतिपूर्वेषु सन्धानं पूर्वैः इति।।
अभिक्रमेतोभयतोनुसंहितं
ततोस्य पश्चात्पदतां प्रदर्शयेत्।
यथापदं वान्यतरेण संदधत्
त्रिषूत्तमेष्वेतदलोपसंभवात्।।33।।
उ.भा. – (अलोपसंभवात् -) अलोपसंभवदर्शनात्, अथवा, (अभिक्रमेत-) भिक्रमं कुर्यात्, उभयतः – पूर्वेण च परेण च, अनुसंहितम्। ततः पश्चादस्य पदस्य पदतां प्रदर्शयेत्। क्व? त्रिषूत्तमेषु निमित्तसंशयेषु। निमित्तहेतोरेवमप्यलोपः संभवति। वीरास एतन। एतन मयसिः। इतनेतीतन। चित्कम्भनेन। कम्भनेन स्वभीयान्। स्कम्भनेनेति स्कम्भनेन। योनिमारैक्। आरैगप। रैगित्यरैक्।
यथापदं वान्यतरेण पदेन पूर्वेण परेण वा सह संदधत् क्रमं ब्रूयात्। वीरास एतन। इतन मर्यासः। वीरास इतन। एतन मर्यास। चित्कम्भनेन। स्कम्भनेन स्वभीयान्। चित्कम्भनेन। कम्भनेन स्कभीयान्। योनिमारैक्। अरैगप। योनिमरैक्। आरैगप। एवमप्यवलोपः संभवति।
द्वाविमौ पक्षौ। उभयतोनुसंहितम् इति च यथापदं वान्यतरेण इति च। एतयोः कोभिप्रायः ? अज्ञायमाने विकारनिमितेन्यतरयोगे विकारो भवतीति पूर्वस्याभिप्रायः। अन्यतरवचनादन्यतरं निमित्तं भवितुमर्हतीति परस्य। एवमेके वर्णयन्ति।।
उ.भा. – अपरे पुनर्निवृत्तत्वान्निमित्तसंशयाधिकारस्य त्रिषूत्तमेष्विति प्रकृतानामेव सहेतिकाराणि इत्येतेषां त्रिषूत्तमेषु – तृतीयतां गच्छति यस्य चोष्मवान् इत्येवमादिषु वर्णयन्ति। पत्मन्दक्षुषः। दक्षुषः कृष्णजंहसः। झक्षुष इति धक्षुषः। वरुणो मामहन्ताम्। मामहन्तामदितिः। ममहन्तामिति ममहन्ताम्। योनिमारैक्। आरैगप। अरैगित्यरैक्। पूर्वोत्तरयोः – अतीत्य तेषां पदतां प्रदर्शयेत् इत्येव सिद्धत्वादिह ग्रहणमनर्थकम्। नानर्थकम्। यथापदं वान्यतरेण संदधत् इत्यपूर्वार्थविधिः। तत्रोक्तोप्यर्थः पुनः कीर्त्यते। पत्मन्दक्षुषः। धक्षुषः कृष्णजंहसः। वरुणो मामहन्ताम्। ममहन्तामदितिः। योनिमारैक्। अरैगप।यदवशिष्टं तत्पूर्ववद् द्रष्टव्यम्।।
(परिग्रहविषयेपवादः)
अरक्तसंध्येत्यपवाद्यते पदं
पुनस्तदुक्त्वाध्यवसाय पूर्ववत्।।34।।
उ.भा. – अरक्तसंधि आ इत्येतत्पदमपवाद्यते। कस्मात् ? परिग्रहात्। कस्य हेतोः ? बहुक्रमे मध्यगतानि यानि च इति परिग्रहोस्य  मा भूदिति। कथं तर्हि वक्तव्यम् ? पुनस्तत् पदम् उक्त्वा। कतरत् ? आ इत्येतत्। पूर्ववत् परेण पदेन, (अध्यवसाय-) अध्यवसानं कृत्वा, क्रमेत। मन्द्रमा वरेण्यम्। आ वरेण्यम्। अरक्तसंधि इति कस्मात् ? अभ्र आँ अपः। एत्या।
(यदृच्छोपनते बहुक्रमे कश्चित् विशेषः)
तथा यदृच्छोपनते बहुक्रमे
क्रमेत तस्यैकपदानि निःसृजन्।।35।।
उ.भा. – तथा । कथम् ? य? आकारस्य पदप्रदर्शनार्थं प्रत्यादनमुक्तं पूर्ववदध्यवसानम्। यदृच्छोपनते बहुक्रमे तस्य बहुक्रमस्य, (एकवपदानि-) एकैकं पदम्, निःसृजन् – अपनयन्, वक्ता क्रमेत। कस्य हेतोः ? यथा सर्वे पदान्ताः स्वराश्च सार्थदृष्टाः स्युरिति आ त्त्वेता नि। त्वेता नि। एता नि। इता नि। निमित्तनैमित्तिकप्रसङ्गेन यो बहुक्रमः क्रमशास्त्रेषु नाम्नातः स यदृच्छोपनतः । यता – आ त्वेता नि त्यत्र आ तु इति द्वाभ्यामवसाने क्रियमाणे तकारस्य द्वित्वाभावात्तदनवसानीयं भवति। अनुनासिकभयात्तृतीयम्। दीर्घभावार्थं चतुर्थम्।।
(परिग्रहे संधिविशेषाणां प्रकृतिभावः)
नकारलोपोष्मरभावमानयेदपेतरागां प्रकृति परिग्रहे।।36।।
उ.भा. – (नकारलोपोष्मरभावम्-) नकारस्य खलु लोपभावं चोष्मभावं च रभावं च, अपेतरागां – रागवर्जिताम्, प्रकृतिमानयेत्परिग्रहे क्रियमाणे। कस्य हेतोः ? पदप्रदर्शनार्थम् । दृष्टा हि लोपोष्मरभावा द्वैपदाभिक्रमेण भवन्ति। तस्मात्स्वां प्रकृतिमानयेत्। लोपभावः – अस्माँअस्माँ इत्। अस्मानस्मानित्यस्मान्अस्मान्। ऊष्मभावः – स्वतवाः पायु। स्वतवानिति स्वतवान्। नैतदुदाहरणं युक्तम्। नॄ पात्रमिति नॄन्पात्रम्। विभ्राजमानाँश्चमसान्। विभ्राजमानानिति विभ्राजमानान्। रभावः – अभीशूँरिव सारथिः। अभूशूनिवेत्यभूशून्इव।।
उ.भा. – अतीत्य तेषां पदतां प्रदर्शयेत् इत्येवं सिद्धे किमर्थं नकारलोपादीनां संहितानां परिग्रहे पुनर्निवृत्तिरुच्यते। परिग्रहस्योभयोर्वचनयोर्विकारनिवृत्यर्थम्। तेन ह्युत्तरस्मिन्नेव स्यात्। नैष दोषः। तेनाप्युभयोर्भवतीति ज्ञापकं ब्रूमः। यदयम् – पुनर्ब्रूवंस्तत्र समासमिङ्गयेत् इति पूर्वस्मिन्वचनेवग्रहप्रतिषेधार्थं कुर्वन्नेतद् ज्ञापयति अन्यत्रोभयोरपि वचनयोः पदतया प्रदर्शनं भवतीति। एवं च – तीत्य तेषां पदतां प्रदर्शयेत् इत्येवं सिद्धे नकारलोपोशष्मरभावमानयेदित्येवमादीनां नियमार्थमनुक्रमणं कुर्वञ्ज्ञापयति  - अननुक्रान्तानां विकाराणां परिग्रहस्य पूर्ववचने निवृत्तिर्न भवति। यथा -  धनर्चमिति धनअर्चम्। ककुद्मानिति ककुत्मान्। अहोभिरित्यहःभिः। दशोयणिमिति दशओणिम्।।
नतिम्।।37।।
उ.भा. – नतिं च प्रकृतिमानयेत्परिग्रहे क्रियमाणे। कस्य हेतोः? पदप्रदर्शनार्थम्। सुषुमा यातम्। सुसुमेति सुसुम। दुर्हनो इति दुःहनोः।।
प्लुतोपाचरिते च।।38।।
उ.भा. – प्लुतं चोपाचरितं च – प्लुतोपाचरिते, एते प्रकृतिमानयेत्परिग्रहे क्रियमाणे। कस्य हेतोः? समानो हेतुः पूर्वेण। प्लुतः – मक्षूमक्षू कृणुहि। मक्षुमक्ष्विति मक्षुमक्षु। उपाचरितः – ज्योतिष्कृदसि। ज्योतिःकृदिति ज्योतिःकृत्।।
यत्र च प्रगृह्यमेकीभवति स्वरोदयम्।।39।।
उ.भा. – यत्र – यस्मिन्समुदाये, स्वरोदयं प्रगृह्यं पदम्, (एकीभवति -) एकीभावं गच्छति । यथा – त्र्यक्षरान्तास्तु नेवे इति प्रकृतिभावे प्रतिविद्धे।। तच्च प्रकृतिमानयेत्परिग्रहे क्रियमाणे। कस्य हेतोः ? प्रगृह्यस्य प्रकृतिभावप्रदर्शनार्थम् । दम्पतीइवेति दम्पतीइव।।
प्रवादिनो दूणाशदूढ्यदूळभान्।।40।।
उ.भा. – (प्रवादिनः-) प्रवादान्, (दूणाशदूढ्यदूळमान्-) दूणाश दूढ्य दूळभ इत्येतान्, च प्रकृतिमानयेत्परिग्रहे क्रियमाणे। पदप्रकृतिप्रदर्शनार्थम्।
दूणांशं सख्यम् । दुर्नशमिति दुःनशम् । जनस्य दूढ्यः । दुर्ध्य इति दुःध्यः । दूळभो रथः ।दुर्वभ इति दुःदभः । 
परेष्वघोषेषु च रेफमूष्मणः ।। 41 ।।
उ.भा. – अघोषेषु च परेषूष्ममः, रेफः क्रियते तम् (रेफम्) च प्रकृतिमानयेत्परिग्रहे क्रियमाणे। कस्य हेतोः ? पदप्रकृतिप्रदर्शनार्थम्। काव्येना स्वर्चनाः। स्वश्चना इति स्वःचनाः। धूर्षदं वनर्षदम्। धूःसदमिति धूःसदम्। पूर्पतिं सुशिष्टौ। पूःपतिमिति पूःपतिम्।।
महाप्रदेशं स्वधितीव चानयेत्।।42।।
उ.भा. – महाप्रदेशं स्वधितीव इत्येतत् च पदे प्रकृतिम् आनयेत् परिग्रहे क्रियमाणे। महाप्रदेशमिति – महानयं प्रदेशो यत्प्रतिकण्ठमस्य ग्रहणम्। सर्वाणि हि शास्त्राणि प्रतिकण्ठं पठ्यन्ते। सर्वसास्त्रार्थं प्रतिकण्ठमुक्तम्। प्रतिकण्ठे चास्य विधिरुक्तः। नाक्षा इन्दुः स्वधितीवाह एव – इति रेफस्य च लोपो दीर्घत्वं च पुरा निपातितत्। तस्मात्स महाप्रदेशः स्वधितिरिवेति स्वधितिःइव।।
नुदेच्च शौद्धाक्षरसंध्यमागमम्।।43।।
उ.भा. – नुदेत्, (शौद्धाक्षरसंध्यमागमम् च-) शौद्धाक्षरसंधिजं चागमम्। प्रकृतिमानयेत् परिग्रहे क्रियमाणे। कस्य हेतोः? पदप्रकृतिप्रदर्शनार्थम् । सुश्चन्द्र दस्म। सुचन्द्रेति सुचन्द्र। परिष्कृण्वन्ननिष्कृतम्। परिकृण्वन्निति परिकृण्वन्। धूर्षदं वनर्षदम्। धूःसदमिति धूःसदम्। वनसदमिति वनसदम्।।
(क्रमपाठे विकृतरूपविषयकनियमः) (पूर्वानुवृत्तः)
अभिक्रमे पूर्वविधानमाचरेत्
पुनर्ब्रुवँस्तूत्तरकारितं क्रमे।
विकारमन्यद्यदतोनुसंहितं
तदाचरेदन्तगताद्ययोस्तु न।।44।।
उ.भा. – (क्रमे-) क्रमविधौ , अभिक्रमे – द्वैपदस्य प्रथमे वचने, पूर्वविधानमाचरेत् – पूर्वप्रयुक्तं विकारं पठेत् – इत्यर्थः। यथा – प्र म इन्दो इत्यत्र – प्र णः। पुनर्ब्रुवन् – द्वितीये वचने, उत्तरकारितम् ओआचरेत्, न पूर्वकारितं विकारम् – न इन्दो । अन्यदिति – यदतःपूर्वोत्तरकृतविकारादन्यत् – यत् पदं स्वयंविकृतम्, तदनुसंहितमाचरेत् – क्रमकाल उभयवचनेपि यथासंहितं पठेत् इत्यर्थः। अन्तगताद्ययोस्तु न – अन्तगतस्यादिगतस्य स्वयंविकृतस्याप्युभयवचने नाचरमं कुर्यात्, तयोरुभयवचनस्याभावादिति भावः।।
(परिग्रहे संधिविशेषाणां प्रकृतिभावः) (पूर्वानुवृत्तः)
सकृद्यथासंहितमेषु वाचरेत्
पुनर्विवक्षन्पदमप्यसंदधत्।
परिग्रहे संधिषु कारणान्वयात् ।।45।।
उ.भा. – अथ च सकृद्यथासंहितमेषु वाचरेत्। एषु कतरेषु ? नकारलोपोष्मरभावमानयेत् इत्येवमादिषु । पुनः –द्वितीयं वचनम्, विवक्षन् – वक्ता, पदमपि क्रियते, असंदधत् – संधिमकुर्वन्, परिग्रहे क्रियमाणे। कस्य हेतोः ? संधिषु कारणान्वयात् – एषु हि नकारलोपादिषु संधिषु यस्मिंस्ते नकारलोपादयो विहितास् तत्कारममन्वेति परिग्रहस्य पूर्ववचने। श्येनाँइव ध्रजतः। श्येनाँइवेति श्येनान्इव। विश्वश्चन्द्रा अमित्रहन्। विश्वश्चन्द्रा इति विश्वचन्द्राः।।
अविक्रमं द्व्यूष्मसु चोष्मसंधिषु।। 46।।
उ.भा. – अविक्रमम् एव कुर्याद्वक्ता द्व्यूष्मसूष्मसंधिषु परिग्रहे क्रियमाणे। किमर्थमिदमुच्यते ? इह निष्षिध्वरीः स्वर्षाता इति च नते रेफस्य च निवृत्तौ कृतायां पुनर्विसर्जनीयस्य – तमेवोष्माणमूष्ममि इति नित्यविधिं बाधित्वा – ऊष्मणि चानते इति विभाषा प्राप्नोति। तत्र व्यापत्तिरेवेष्यते न विक्रमः। एवमर्थमिदमुच्यते निष्षिध्वरीस्ते। निस्सिध्वरीरिति निःसिध्वरीः। स्वर्षाता यत्। स्वस्सातेति स्वःसाता। द्व्यूष्मसु इति कस्मात् ? दिवः पृथिव्योः इत्यत्राप्युपाचारस्य निवृत्तौ कृतायाम् – प्रथमोत्तमवर्गीये स्पर्शे वा इति व्यापत्तिरेव स्यात्। अविक्रमम् ऎइति परिग्रहे विक्रमस्य प्रतिषेधात्। स्यान्मतम् – अव्यापत्तिः कखपफेषु वृत्तिः इत्युक्तत्वान्न भविष्यतीति। तच्च न। परिग्रहादन्यत्र सावकाशत्वात्तस्य।।
(बहुक्रममन्तरेण आर्षीलोपापत्तेः स्थलानि)
समानकालावसमानकारणा-
वनन्तरौ वा यदि संनिगच्छतः।
पदस्य दोषावथ हेत्वसंग्रहे
नियुक्तमार्ष्यन्यतरेण लुप्यते।।47।।
उ.भा. – समानकालौ – ककालौ, असमानकारणौ – नानानिमित्तौ, अनन्तरौ वा – अव्यवहितौ निमित्ताद्व्यवहितौ वा, (यदि-) यत्र, संनिगच्छतः – संनिहितौ भवतः, पदस्य दोषौ – विकारौ – इत्यर्थः। अथ – अस्यामवस्थायाम्। हेत्वसंग्रहे – बहुक्रमेण निमित्तापरिग्रहे सति। नियुक्तम् – नियोगतः। आर्षी संहिता । अन्यतरेण वचनेन लुप्यते। पूर्वेण वा परेण वा। प्र णः इत्यत्र प्रनिमित्तं णत्वमुदात्तनिमित्तमनुदात्तस्य स्वरितत्वं चोत्तरेण सह प्रत्यादाने क्रियमाणे लुप्यते। न इन्दो। व्यवहिते – शक्र एणम् –इत्यत्र रेफनिमित्तं णत्वमुदात्तनिमित्तमनुदात्तस्य स्वरितत्वं तदुत्तरेण प्रत्यादाने क्रियमाणे च लुप्यते। एन पीपयत्।।
मकारलोपे विकृतस्वरोपधे
तृतीयभावे प्रथमस्य च ध्रुवम्।।48।।
उ.भा. – मकारलोपे विकृतस्वरोपधे सति प्रथमस्य तृतीयभावे च बहुक्रमेक्रियमाणे ध्रुवम् आर्षी लुप्यते। ए रिणन्ति इत्यत्र चैकादेशनिमित्तमेतत्वमुदात्तत्वं च तदुत्तरेण प्रत्यादाने क्रियमाणे लुप्यते। ई रिणन्ति। प्रथमस्य तृतीयभावे – इन्द्रस्य त्रिष्टुप् – त्यत्र पकारस्य परनिमित्तं तृतीयत्वं तत्पूर्वेण वचने लुप्यते। इन्द्रस्य त्रिष्टुबिह।।
विपर्य्ययो वेतरथाभ्युपेयुवाम्।।49।।
उ.भा. – (वा-) अथवा, बहुक्रमादृतेपि प्रथमस्य तृतीयभावे विपर्ययः। कश्च विपर्ययः ? लोप इति प्रकृतमलोपस्तस्य विपर्ययः। इतरथाभ्युपेयुषाम्। कथम् ? तस्मादन्यमवसाने तृतीयं गार्ग्य स्पर्शम् ति गार्ग्यमतं येभ्युपगच्छन्ति तेषाम्। इन्द्रस्य त्रिष्टुब्।।
अथोभयेषामनुनासिकोदये।।50।।
उ.भा. – अथ – अपि, आर्षी लुप्यत एव अनुनासिकोदये प्रथमे सति। उभयेषाम् – हार्ग्यमतं येभ्युपगच्छन्ति ये च शाकटायनमतम्। त्रिककुम्निवर्तत् इत्यत्र पकारस्य परनिमित्तं मत्वं तत्पूर्वेण सह वचने लुप्यते। प्रसर्गे त्रिककुप्।।
अथो नतेनोपहितेनुनासिके।।51।।
उ.भा. – अथो नतेनोपहितेनुनासिके सति परेण सह बहुक्रमेक्रियमाण आर्षी लुप्यते। मो षुणः इत्यत्र षत्वनिमित्तं णत्वं तदुत्तरेण सह प्रत्यादाने क्रियमाणे लुप्यते । नः परापरा।।
तथाक्षरस्य क्रम एकपातिनः।।52।।
उ.भा. – (एकपातिनः) अक्षरस्य  (-एकाक्षरस्य पदस्य) , क्रमः – द्विर्वचनम्, बहुक्रमेक्रियमाण उभयोर्वचनयोर्लुप्यते। मुञ्चता वि। व्यंहः।।
न चात्र पूर्वः स्वरितेन संहितां
लभेत तस्मिन्नियतस्वरोदये।।53।।
उ.भा. – अत्र – एकपातिनः क्रमे, तस्मादेकपातिनः पूर्वः स्वरः स्वरितेन संहितां न, (लभेत-) लभते, तस्मिन्नियतस्वरोदये सति। हंसि नि। न्य  त्रिणम्।।
यदा च गच्छत्यनुदात्तमक्षरं
वशं पदादेरुदयस्य तेन च।।54।।
उ.भा. – यदा चानुदात्तमक्षरम्, (उदयस्य -) उदात्तस्य, पदादेर्वशं गच्छति। स्वरितं च। उदात्तवत्येकीभाव उदात्तं संध्यमक्षरम् इति तेनोदात्तेनैकीभावे। तदा च बहुक्रमेक्रियमाणे ध्रुवमार्षी लुप्यते – आ तेवः इत्यत्र त इत्यनुदात्तस्याव इत्युत्तरेणैकादेश उदात्तत्वम्। तत् पूर्वेण सह वचने लुप्यते – आ ते। त्वां सोम पवमानं स्वाध्योनु इत्यत्र स्वाध्य इति स्वरितस्य – उदात्तवत्येकीभावे इत्युत्तरेणैकादेश उदात्तत्वं तत्पूर्वेण सह पठने लुप्यते। पवमानं स्वाध्यः।।
उदात्तपूर्वे नियस्वरोदये
परो विलोपोनियतो यदावरः।।55।। 
उ.भा. – उदात्तपूर्वे एकादेशे नियतस्वरोदये सति। परः – परेण सह वचने इत्यर्थः। आर्ष्या विलोपो भवतीति। अनियतो यदावरः – अनियतः – उदात्तः, यदा परो भवत्यनुदात्तश्च पूर्वस्तदा, अवरः – पूर्वेण सह वचने – इत्यर्थः। आर्ष्या विलोपो भवति। यद्येवं पूर्वस्यायं शेषः। इह कस्मादुच्यते ? उदात्तपूर्वेप्येकादेशे – इकारयोश्च प्रश्लेषे इत्येवमादी शाकले विधाने पूर्वेणापि सह वचन आर्ष्या विलोपो भवतीति स्थापनार्थम्।
उदात्तपूर्वे – एन्द्र सानसिम् इत्यत्र आकारेण सहैकदेशनिमित्तमिकारस्योदात्तत्वम्। तस्य परेण सह प्रत्यादाने विलोपः – इन्द्र सानसिम्। तथा – तेवन्तु इत्यत्र ते इत्युदात्तस्य अवन्तु इत्यनुदात्तेन सहैकादेशानिमित्तं स्वरितत्वम्। तस्य पूर्वेण सह वचने विलोपः – ब्रु वन्तु ते इति।
अनियतो यदावरः इत्येतस्य पूर्वसूत्रे निर्दिष्टमेवोदाहरणम्।।
स्वरैकदेशं स्वरितस्य चोत्तरं
यदा निहन्यादनिमित्तमक्षरम्।।56।।
उ.भा. – (स्वरितस्य-) स्वरितस्वरस्य, उत्तरम् अनुदात्तम्, (स्वरैकदेशम्-) एकदेशम्, तूदात्तस्वरितपरं सन्तम्, (निहन्यात् -) निहन्ति, वक्ता। ओण्यो3रसम्। इति। तत् अक्षरम् यदा पूर्वेण सहानिमित्तं ब्रूयादार्षी लुप्यते। सोतार ओण्यो।।
उदात्तपूर्वोप्यनुदात्तसंगमो
यदा स्वरौ द्वौ लभतेपि वा बहून्।।57।।
उ.भा. –उदात्तपूर्वोपि स्वरितपूर्वोपि, (नुदात्तसंगमः-) अनुदात्तनामक्षराणां समवायः, यदा द्वौ स्वरौ लभते, अपि वा बहून् स्वरान्, तदा बहुक्रमेक्रियमाण आर्षी लुप्यते। उत देवा अवहितम् इत्यत्र देवा इत्यनुदात्तसंगमस्य पूर्वनिमित्तमाद्यस्य स्वरितत्वम्। तदुत्तरेम सह प्रत्यादाने क्रियमाणे लुप्यते – देवा अवहितम्। तथा परनिमित्तमन्त्यस्यानुदात्तत्वम्। तत्पूर्वेण सह वचने लुप्यते – उत देवाः।
स्वरबहुत्वे – पुरु पु रु भुजा यत् इत्यत्र पूर्वापाये स्वरितो लुप्यते स्वरितापाये प्रचयाः पुरुभुजा यत्। उत्तरापाये चानुदात्तः – पुरु पु रु भुजा।
स्वरितपूर्वः – वदथा वदद्भयः इत्यत्र पूर्वापाये प्रचयस्वरौ लुप्यते। वाचै वदत इत्यत्रोत्तरापायेनुदात्तः।
यस्मादुहुक्रमेक्रियमाणे – समानकालावसनमारकारणौ इत्येवमादिभिर्विहितेष्वार्षी लुप्यते तस्माद्बहुक्रममिच्छन्येक आचार्याः।।
( आर्षीलोपविषये मदभेदः ) 
यथा प्रक्लृप्ते स्वरवर्णसंहिते 
तयोस्तयोरक्षरवर्णयोस्तथा ।
अदर्शनेनार्ष्यविलोप उच्यते 
क्रमेष्वनार्षं ब्रुवतेपरे स्वरम् ।। 58 ।।
उ.भा. – यथा – येन प्रकारेण , प्रक्लप्ते – विहिते, ( स्वरवर्णसंहिते ) स्वरसंहिता वर्णसंहिता च , तयोस्तयोरक्षरवर्णयोः – अक्षरस्य – स्वरस्य, संहिता वर्णानां च वर्णसंहिता, तयोः स्वरवर्णसंहितयोः । अदर्शने सति उच्यते अनार्ष्यविलोपः । किमिदमनार्ष्यविलोपः । आर्षीविलोपः – इत्यर्थः । कोस्य विग्रहः ? विलोपः – विनाशः । तस्याभावः अविलोपः । आर्ष्या अविलोपः – आर्ष्यविलोपः ।  न आर्ष्यविलोपः – अनार्ष्यविलोपः । 
प्र णः इत्यस्मिन्वचने णत्वस्वरितयोर्दर्शनादप्यनार्ष्यविलोपो भवतीति । यद्यपि णत्वस्वरितौ तत्र दृष्टौ, न इन्द्रो । इन्द्रो महे इत्यत्रेन्दो इत्येतस्य प्रचयस्वरस्याभावाद्विलोप एव । नैष दोषः । क्रमेषु ह्यपर आचार्याः स्वरमनार्षं ब्रुवते । 
अदृष्टमार्ष्यां यदि दृश्यते क्रमे 
विलोपमेवं ब्रुवतेपरे तथा । 
स कारणान्यार्ष्यविलोपविक्रमः 
क्रमेण युक्तापि बहृनि सन्दधत् ।। 59 ।।
उ.भा. – यद्यप्यन्यतरस्मिन्वचन आर्षी दृश्यते पुनः अदृष्टं ( आर्ष्याम् ) संहितायाम् , यदि क्रमे दृश्यते , एवम् – अस्यामवस्थायाम् अपर आचार्या विलोपम् , ( ब्रुवते ) मन्यन्ते । कस्मात् ? असतः प्रादुर्भावात् – न इन्द्रो । तथा । कथम् ? यथा – समानकालावसमानकारणौ इति विहितेषु । स क्रमकः । आर्ष्यविलोपविक्रमः – आर्ष्यविलोपहेतुः । क्रमेण युक्तस्तमलोपं प्रति, कारणानि – निमित्तानि , बहून्यपि पदानि संदधत्पठति । इमं मे  गङ्गे यमुने सरस्वति शुतु द्रि स्तोमम् । 
( परिग्रहस्योपयोगः ) 
पदं पदान्तश्च यदा न गच्छति 
स्वरावसानं स तु योत्र युज्यते । 
तदा न रूपं लभते निराकृतं 
न चेन्निराहोषनिवृत्य तत्पदम् ।। 60 ।।
उ.भा. – ( पदं पदान्तश्च यदा न गच्छति स्वरावसानम् ) पदं यदा स्वरं न गच्छति पदान्तश्च सदावसानं न गच्छति, तदा न रूपं लभते, निराकृतम् -  विस्मृतम् – अन्येन केनचित् छादितम् – इत्यर्थः , पदकाले स्वरकृतं च वर्णकृतं चोभयम् । यः त्वत्र युज्यते क्रमकः स उपनिवृत्य तत्पदं न चेत, ( निराह ) निर्ब्रवीति । स्वरकृतम् – तेवदन् । त इति  ते – अत्र परिग्रहादृत उदात्तकृतं रूपं न लभते । वर्णकृतम् – नू इत्था । न्विति नु – अत्र ह्रस्वकृतं रूपं न लभते । 
स्थितिस्थितोपस्थियोश्च दृश्यते 
 पदं यथावद्व्ययवद्ध्युपस्थिते । 
क्वचित्स्थितौ चैवमतोधि शाकलाः 
क्रमे स्थितोपस्थितमाचरन्त्युत ।। 61 ।। 
उ.भा. – यदुक्तमधस्तात्स्थित्युपस्थितस्थितोपस्थितानामन्यतमेन पदप्रदर्शनमाचरन्तीति तदयुक्तम् । कस्मात् ? स्थितिस्थितोपस्थितयोः ( च ) एव , हि यथावत्पदं दृश्यते । 
आरैक्पन्थाम् । अरैगिति – एवमुपस्थिते सति पदान्तस्य पदे दृष्टं स्वरितत्वं तत्र न दृश्यते । तस्माद् ( उपस्थिते)  व्ययवत् इत्युच्यते । तथा – मो षू णः – इत्यत्रोपस्थित्युक्ते ह्रस्वान्तं न दृश्यते । क्वचित्स्थितौ , ( च ) अपि, एवम् । यथोपस्थिते तथा व्ययवद् दृश्यते । प्रातः सोमम् । प्रातः – इत्यत्र पदे दृष्टो रेफः स न दृश्यते । 
अतोधि – अस्माद्धेतोः , शाकलाः क्रमे वर्तमाने स्थितोपस्थितम् ष ( उत ) एव , आचरन्ति । अरैगित्यरैक् , स्विति सु , प्रातरिति प्रातः । 
क्रमेत सर्वाणि पदानि विर्ब्रुवन्निति स्मरन्ति ।। 62 ।।
उ.भा. – क्रमेत – क्रमं ब्रूयात् , क्रमकः, सर्वाणि पदानि – एकैकं पदम्, निर्ब्रूवन् द्विक्रमे बहुक्रमे वेति, स्मरन्ति – एवमिच्छन्त्येक आचार्याः। कस्य हेतोः ? एवं सुखतरमार्ष्या विलोपो भवतीति। आ मन्द्रम्। एत्या। मन्द्रमा वरेण्यम्। मन्द्रमिति मन्द्रम्। आ वरेण्यम्। एत्या । एवं सर्वत्र।।
(शस्त्रविहितक्रमपाठस्य प्रशंसा)
आचरितं तु नोत्क्रमेत्।
क्रमस्य वर्त्म स्मृतिसंभवौ ब्रुवन्।
समाधिमस्यान्वितराणि कीर्तयेत्।।63।।
उ.भा. – पार्षदे यत्, आचरितम् – पूर्वशास्त्रविहितम् – क्रमो द्वाभ्यामभिक्रम्य इत्येवमादि, तत् तु, नोत्क्रमेत् – नान्यथाकुर्यात् इत्यर्थः। क्रमस्य वर्त्म वृत्तं स्मृतिसंभवौ हेतू, ब्रुवन् – वक्ता। स्मृतिः – शास्त्रदर्शनादि। संभवः – उपपत्तिः – इत्यनर्थान्तरम्। अस्य – क्रमस्य , समाधिम् – संपदम्। अन्वितराणि। नुगम्यानुलक्ष्य च। इतराणि कतराणि ? क्रमहेतौ शासनानि। कीर्तयेत्। किमुक्तं भवति ? पूर्वस्मिन्क्रमशास्त्रे या संपदुक्ता तस्या अविरोधेन हेतूक्तानि कुर्यात् – इत्यर्थः। अग्निमीळे । ईळे परिगृह्यमाणेत्रापि त्रिक्रमः प्राप्नोति – अदृष्टमार्ष्या यदि दृश्यते क्रमे इति।।
अपरे वर्णयन्ति – समाधिमस्यान्वितराणि कीर्तयेत् – अस्य क्रमस्य समाधिमात्रमितराणि क्रमहेतौ शासनानि कीर्तयेत्। किमुक्तं भवति ? पूर्वस्मिन्क्रमशास्त्रे या संपदुक्ता तस्या अविरोधेन हेतूक्तानि कुर्यात् – इत्यर्थः । यथा – अदृष्टवर्णे प्रथमे प्रदर्शनम्। यथा च प्लुतादिप्रभृतीनीत्येवमादीनि।।
यथोपदिष्टं क्रमशास्त्रमादितः
पुनः पृथक्त्वैर्विविधैर्न साधुवत्।।64।।
उ.भा. – यथोपदिष्टं क्रमशास्त्रमादितः तदेव साधुवदध्येतव्यम्। पुनः पृथक्त्वैर्विविधैः, यदुक्तं तन्न साधुवत् विद्यात्। किं कारणम् ? सर्वथाभिक्रमे क्रियमाणे स्वं स्वं पक्षान्तरमाश्रित्य संहिताया अविलोप इत्युच्यते।।
इति प्र बाभ्रव्य उवाच च क्रमं।
क्रमप्रवक्ता प्रथमं शशंस च।।65।।
उ.भा. –इति – एवम्, बाभ्रव्यः – बभ्रूपुत्रो भगवान्पाञ्चालः , (क्रमप्रवक्ता -) क्रमस्य प्रवक्ता, शिष्येभ्यः क्रमं प्रथमं प्रोवाच प्रशशंस च हिताय। कथं ज्ञायते हितायेति ? प्रथममधिगम्य क्रमकाः कृतसंक्रमा इव मार्गमाक्रमन्तः सुखमाक्रमन्ते। संशयदुर्गाणि च क्रमन्ते। भवति चात्र श्लोकः –
क्रमाभिगमभिन्नानि दुर्गाणि सुमहान्त्यपि।
विलीयन्तेर्कभिन्नानि तमांसीव निशात्यये।। इति
(आक्षेपनिरसनपूर्वकं क्रमपाठस्यार्थवत्त्वनिरूपणम्)
क्रमेण नाथः पदसंहिताविदः
पुराग्रसिद्धाश्रयपूर्वसिद्धिभिः।
अकृत्स्नसिद्धश्च न चान्यसाधको
न चोदयापायकरो न च श्रुतः।।66।।
उ.भा. – योयं विहितो विधिः – क्रमो द्वाभ्यामभिक्रम्य इति तेन (क्रमेण) नार्थः। कस्य हेतोः ? पदसंहिताविदः – पदानि विदुषः संहितां च, उत्तरकालं क्रमविधिरारभ्यते। किंच – पुराप्रसिद्धाश्रयपूर्वसिद्धिभिः – हेतौ तृतीया। पुराप्रसिद्धः – एवं चास्य क्रमस्य पजदसंहितात् पूर्वमप्रसिद्धेः। आश्रयपूर्वसिद्धिभिः – पदसंहितं क्रमस्याश्रयस्तत्पूर्विकाश्चास्य सिद्धयो भवन्ति। पुरा चेन्न विधीयते, न चान्यतो विधीयते, तस्मात्पदसंहितादनन्योयं क्रमो भवति। अविशेषे हि विशेषारम्भोनर्थकः।
उ.भा. – अकृत्स्नसिद्धश्च – न कृत्स्नसिद्धः क्रमः। यद्यपि चास्य विशेषाः सन्ति संहिताया अविलोपार्थं तथापि पदसंहिताश्रयत्वादकृत्स्नसिद्ध इत्युच्यते। न चान्यसाधकः इति – नायं क्रमोन्यशास्त्राश्रयत्वाद् विशेषान् साधयति। अकृत्स्नसिद्धस्य ह्यन्यसाधनं न विद्यते। न चोदयापायकरः इति – न चायं क्रमोध्येतुरभ्युदयकरो न चापायकरः। न च श्रुतः इति – न चायं क्रमोष्टानां ब्राह्मणपथानामन्यतमस्मिन् ब्राह्मणपथे श्रूयते।  यथा ऋषिदैवतच्छन्दोयुक्तः स्वाध्यायो यज्ञकर्मसु संहिताविधिः। यथा च नामाख्यातोपसर्गनिपाताः पदमिति पदविधिः। एभिः कारणैः क्रमेण नार्थ इत्युच्यते। भवति चात्र श्लोकः-
यदि विषयगतो नान्यं जनयति कंचिद् गुणविशेषं कृत्स्नम्।
कलुषमतिकरं साधुस् तत्पर्षदि न वदेदिति।।
असिध्यतः सिद्धिविपर्य्ययो यदि
प्रसिध्यतोसिद्धिविपर्य्ययस्तथा।।67।।
उ.भा. –(यदि असिध्यतः-) यदुक्तं पदसंहितात्पूर्वमयं क्रमो न सिध्यति तस्मादस्य, (सिद्धिविपर्य्ययः –) प्रसिद्धिविपर्ययः , इति। तन्नास्ति। कस्य हेतोः? प्रसिध्यतः, (असिद्धिविपर्ययः - ) असिद्धत्वस्य  विपर्ययः, तथा भविष्यति। प्रसिद्धं हि पदसंहितमाश्रित्य यद्ययं क्रमो वर्तते ततः प्रसिद्ध एव। अनन्यश्चायं पदसंहितात् क्रमो भवतीति प्रतिज्ञा पूर्वमुक्ता। एकदेशं हि साधयत्येकदेशी।।
सहापवादेषु च सत्सु न क्रमः
प्रदेशशास्त्रेषु भवत्यनर्थकः।।68।।
उ.भा. –  अपवादः –निन्दा – इत्यर्थः। ,हापवादेषु प्रदेशशास्त्रेषु सत्सु। यैरर्याः प्रतिदिश्यन्ते तानि प्रदेशशास्त्राणि यथा सांख्य योगशास्त्राणि। तेष्वप्यन्यस्मिन्नन्यस्यापवादो दृश्यते। तेषु शास्त्रेषु। सत्सु – विद्यमानेषु – इत्यर्थः। न अयं क्रमोनर्थकः, (भवति -) भवितुमर्हति।।
विपर्य्ययाच्छास्त्रसामधिदर्शनात्
पुराप्रसिद्धेरुभययोरनाश्रयात्।
समभ्युपेयाद् बहुभिश्च साधुभिः
श्रुतेश्च सन्मानकरः क्रमोर्थवान्।।69।।
उ.भा. – विपर्ययात् इति – क्रमेण नार्थः पदसंहिताविदः इत्युक्त्वा – प्रसिध्यतोसिद्धिविपर्ययस्तथा इत्युक्तं स विपर्ययः। असिद्धा अपि हि भावाः सिद्न्धानाश्रित्य सिद्धा भवन्ति। शास्त्रसमाधिदर्शनात् चायं क्रमोर्थवान्भवति। शास्त्रसमाधिदर्शानात् इति – क्रमशास्त्रे ह्यनेकविधिविशेषाः संहितापदादिपदान्तानुग्रहार्था विदीयन्ते। यथैवानवसानीयानीति निमित्तसंशयानीत्येवमादयः।
उ.भा. – पुराप्रसिद्धेः चायं क्रमोर्थवान्भवति। पुराप्रसिद्धेः। पुराप्रसिद्धेः इति। कथं हि नाम पुरा अप्रसिद्धः सन्नवसानीयादीन्विशेषानारभेत ? उभयोरनाश्रयात्। उभे अपि पदसंहिते अनाश्रित्य क्रमो वर्तते तस्मादप्यर्थवान्क्रमः। कथमनाश्रयादित्युच्यते? व्यतिरिक्ते  हि पदसंहिते विशेषारम्भश्च क्रमशास्त्रे दृश्यते। यथैवावगृह्याणां क्रमोर्थवान्भवितुमर्हति। कथं हि नामानर्थक सन्त बहवः साधवः परिगृह्णीयुः?
श्रुतेश्च सन्मानकरः क्रमोर्थवान् । श्रुतेश्चायमिष्टः क्रमः। द्वैपदेनाङ्गिरसः प्रोचुः। त्रिपदेन बालखिल्याः इति। एभिः कारणैरयं क्रमोर्थवान्भवति। भवति चात्र –
सिद्धोयं श्रुतितश्च लक्षितोनुमतश्च विविधैर्गुणैर्विशेषैर्वितत्य।
संधि न याति च पदविषयं पिनरपि च विकृतिमुचितां न जहाति।।
ऋते न च द्वैपदसंहितास्वरौ
प्रसिध्यतः पारणकर्म चोत्तमम्।
क्रमात्।।70।।
उ.भा. – इतश्चायं क्रमोर्थवान्वभवति। क्रमादृते (द्वैपदसंहितास्वरौ-) द्वैपदसंहिता च द्वैपदस्वरश्च, न (प्रसिध्यतः-) सिध्यति। द्वैपदे हि सिद्ध उत्तरारम्भः शक्यते कर्तुं पादार्धर्चऋक्सूक्तसिद्ध्यर्थम्। पारणकर्म चोत्तमम् इति – भगवता पाञ्चालेन स्थापितानां पारायणकर्मणां क्रमपारायणमुत्तमं परम्परया महिम्ना च। भवति चात्र श्लोकः –
प्रगाथे पुनरादानं दृष्ट्वा यज्ञविधौ मुनिः।
अर्थवन्तं क्रमं ब्रूयाद् देवता याश्च शास्त्रतः।।
अतोप्यृग्यजुषां च वृंहणं
पदैः स्वरैस्चाध्ययनं तथा त्रिभिः।।71।।
उ.भा. – अतोपि – अस्मादपि हेतोः, क्रमोर्थवान्वभवति। क्रमात् (ऋग्यजुषाम्  च-) ऋचां च यजुषां च, वृंहणम् – संधारणम्, क्रियते द्वैपदेन। यथा पदाध्ययनेन चोदात्तानुदात्तस्वरितैर्ऋग्यजुषां धारणं क्रियते। तथाध्ययनं त्रिभिरन्योन्यं वर्तते। संहितापदक्रमैः। तस्माच्चायं क्रमोर्थवान्भवति। भवति चात्र श्लोकः –
शरद्युज्वलो वितिमिरो विभाति भगवान्यथांशुमान्।
सत्यवचनवित्तमः क्रमकः क्रमते हि संशयास्तमस्तथात्मवान्।।
इति पार्षदव्याख्यायामानन्दपुरवास्तव्यवज्रट-
पुत्रउवटकृतौ प्रातिशाख्यबाष्ये क्रमहेतुर्नामैकादशं पटलम्।।

 

12. सीमा-पटलम्
अपदान्तीयवर्णाः
पदादौ गन्तुमनर्हा वर्णाः
अन्योन्यं संयोक्तुमनर्हा वर्णाः
ऋचां पदमध्य एवोक्तविधानस्य चरितार्थत्वम्
नामाख्यातोपसर्गनिपातानां चतुर्णां पदजातानां निरूपणम्
(अपदान्तीयवर्णाः)
ऊष्मान्तस्थर्सोष्मचकारवर्गा
नान्तं यान्त्यन्यत्र विसर्जनीयात्।।1।।
उ.भा. – (ऊष्मान्तस्थर्सोष्मचकारवर्गाः -) ऊष्माणश्च, अन्तःस्था (-वर्ण), रश्च, सोष्माणश्च, चकारवर्गश्च – इत्येते सप्तविंशतिवर्णाः, (अन्तम्-) पदान्तम्, (न यन्ति-) न गच्छन्ति। किमविशेषेण ? नेत्याह – (अन्यत्र विसर्जनीयात् -) विसर्जनीयं वर्जयित्वा। विसर्जनीयस्तूष्मसु मध्ये तिष्ठति तथापि पदान्तं गच्छति – अग्निः, वायुः।
परिशेषादान्ये गच्छन्ति। तानुदाहरिष्यामः। एव । तया। नृभ्यः। अभि। देवी। दसु। बाहू। अग्ने। वायो। वै। तौ। वाक्। अर्वाङ्क। विट्। वृषण्वत्। यत्। देवान्। त्रिष्टुप्। इन्द्रम्।।
( पदादौ गन्तुमनर्हा वर्णाः )
ऋकारन्कारौ परमर्धमूष्मणां
नादि तकारादवरे च सप्त।।2।।
उ.भा. – (ऋकारल्कारौ-) ऋकारः, लृकारः, (परमर्धमूष्मणाम्-) ऊष्मणां चेतरो भागः – विसर्जनीयादिरुच्यते। तकाराच्च , (अवरे-) पूर्वे, झकारादयः सप्त। एते त्रयोदशवर्णाः, (आदिम्-) पदादिम्, न गच्छन्ति। पारिशेषादन्ये गच्छन्ति। तानुदाहरिष्यामः – अथ। आत्। ऋतम्। इन्द्रम्। ईषत्। उत। ऊचुः। एषः। ओषधीः। ऐत्। औक्षन्। कः। खनमानः। गङ्गे। घृतम्। चित्रम्। छाया। जगत्। तम्। प्रतन्था। देवम्। धनम्। नु। परि। फलिनोः। बलम्। भयम्। मम। या। रत्नम्। लक्ष्मीः। वायुः। हारण्या। शतम्। षट्। सः।।
(अन्योन्यं संयोक्तुमनर्हा वर्णाः)
नान्योन्येन मध्यमा स्पर्शवर्गाः संयुज्यन्ते।।3।।
उ.भा. -  मध्यमा ये त्रयः स्पर्शवर्गाः ते अन्योन्येन सह संयुज्यन्ते , स्ववर्गी यैस्तु संयुज्यन्ते। अन्यैश्च। यज्ञनीः। जझ्झतीरिव। सुष्ट्ठु। दूड् य। मण्डूकः। रत्थ्येव। अद्धवनयत्। इन्दो। ग्धेति ग्ग्ध। वद्ध्वः। अच्चति। वज्ज्रम्।
उष्ट्ट्राणाम्। वर्त्तनीः। त्राद्ध्वम्। श्च्चोतन्ति। स्त्तौति। मध्यमा ति किम् ? वाक्पतङ्गाय धीयते।।
न लकारेण रेफः।।4।।
उ.भा. – लकारेण  सह रेफो न संयुज्यते। अर्यम्यम्। अर्चन्ति। सर्पिः। बर्हिः। वर्षम्।
स्पर्शैर्वकारो न परैरनुत्तमैः।।5।।
उ.भा. -  अनुत्तमैः स्पर्शैः परैर्वकारो न संयुज्यते, पूर्वैस्तु संयुज्यते। क्व। ज्वलयन्ती। अनड्वाहौ। त्वाम्। विभ्वा। अनुत्तमैः इति किम् ? दधिक्राव्णः। सुतपाव्ने।।
तथा तेषां घोषिणः सर्वथोष्मभिः।।6।।
उ.भा. – तथा एव तेषां स्पर्शानामुत्तमादन्ये घोषिणः, (सर्वथोष्मभिः-) सर्वेरूष्मभिः – पूर्वैः परैश्च सह, न संयुज्यन्ते। अधोषास्तु संयुज्यन्ते – स्कम्भथुः। श्चोतन्ति । स्तौति । स्थ। स्पट्। यक्ष्म। यख्ष्म। त्सरुः। वत्सम्। विरप्शी। विरपशी। अनुत्तमैः इति किम् ? यक्ष्म। पुश्निः। विष्णुः। स्म। तेषाम् इति किम् ? ह्वयामि स्वः । स्यात्।।
नान्त्यान्तस्था न प्रथमोष्मभिः परैः।।7।।
उ.भा. – अन्त्थान्तःस्था प्रतमा चोष्मभिः परैर्न संयुज्येते, पूर्वैस्तु संयुज्यते। श्यादावश्वस्य। स्वाहा। अन्त्याप्रथमे इति किम् ? अदर्शि। शतवर्शः। बर्हिः। वर्ध्यान्।।
न रेफो रेफेण।।8।।
उ.भा. – रेफो रेफेण सह न संयुज्यते, अन्यैस्तु संयुज्यते। अर्यमा।।
न सोष्मणोष्मवान्।।9।।
उ.भा. -  सोष्मणा सह ऊष्मवान्न संयुज्यते, अन्यैस्तु संयुज्यते। तुच्छधेनाभ्वपिहितम्। अमत्ध्नात्।।
न स्पर्शैरुष्मा प्रथमः परः सन्।।10।।
उ.भा. -  स्पर्शैः सह प्रथमोष्मा परः सन्न संयुज्यते, पूर्वस्तु संयुज्यते। पूर्वाह्णे। अह्वाह्ना नः । स्पर्शैः इति किम्? बर्हिः।।
नानुत्तमैः स च सोष्मा च पूर्वो।।11।।
उ.भा. -  अनुत्तमैः स्पर्शैः स च हकारः सोष्मा च पूर्वौ सन्तौ न संयुज्येते, उत्तमैस्तु संयुज्यते। ब्रह्म। अह्वा। वृत्रघ्नः। अमध्नात्। दध्ना। गृम्णामि।।
नानुत्तमा घोषिणोघोषिभिः सह स्पर्शै स्पर्शाः।।12।।
उ.भा. – अनुत्तमा घोषिणः स्पर्शाः , (अघोषिभिः - ) अघोषैः, स्पर्शैः पूर्वैः परैश्च सह न संयुज्यन्ते, उत्तमास्तु संयुज्यन्ते – पलिक्ष्नीः। अमथ्नात्, अप्नस्वतीमश्विना। परोदाहरणानि। य ईङ्खयन्ति। पन्थाः।।
नोत्तमा ऊष्मभिः परैः ।। 13 ।।
उ.भा. -  उत्तमाः स्पर्शा ऊष्मभिःपरैः सह न संयुज्यन्ते, पूर्वैस्तु संयुज्यन्ते। ब्रह्मे। विष्णुः। स्म। पृश्निः। उत्तमाः इति किम्। अप्सु । विरप्शी।।
लकारस्पर्शैर्न यकार उत्तरैः।।14।।
उ.भा. – (लकारस्पर्शैः-) लकारेण स्पर्शैश्च, उत्तरैर्यकारो न संयुज्यते, पूर्वैस्तु संयुज्यते। विबाल्यम्। दूढ्यः। सत्यम्। आरभ्य। लकारस्पर्शैः इति किम् ? इन्द्रवाय्वोः।।
ऊष्मणोन्योन्येन च न।।15।।
उ.भा. – ऊष्माणोन्योन्येन च सह न संयुज्यन्ते। स्वैस्तु संयुज्यन्ते। शुनश्शेपः। निष्षिध्वरीः। निष्षपी। शास्सि।
(ऋचां पदमध्ये पूवोक्तविधानस्य चरितार्थत्वम्)
ॠक्पदेष्विदम्।।16।।
उ.भा. – यद् इदम् अस्मिन्पटले विधानमुक्तं तत्, (ॠक्पदेषु-) ॠक्षु पदमध्य, एव भवति। पदसंधौ न भवतीति वेदितव्यम्। यदुक्तम् – नान्योन्येन मध्यमा स्पर्शवर्गाः इथि तत् संधौ न भवति। वषट् ते । उप मा षड् द्वाद्वा। तथा – न लकारेण रेफः इति संधौ न भवति। सुमदशुर्ललामीः। तथा नोत्तमा ऊष्मभिः परैः इति संधौ न भवति। देवान्हुवे। दध्यङ ह मे। अवङि शश्वत्तमम्। त्वं रर्जि पिठीनसे दशास्यन्वष्टिम्। प्रत्यङ स विश्वा। शर्मन्स्याम। इदमपि पक्षान्तरमित्युदाहरणं भवति।।
(नामाख्यातोपसर्गनिपातानां चतुर्णां पदजातानां निरूपणम्)
नामाख्यातमुपसर्गो निपात
श्चत्वार्याहुः पदजातानि शाब्दाः।।17।।
उ.भा. – नाम, आख्यात, उपसर्गः, निपातः – इति चत्वारि पदजातानि, (शाब्दाः-) शब्दविदः, आहुः।।
तन्नाम येनाभिदधाति सत्त्वम्।।18।।
उ.भा. – तन्नाम इत्युच्यते येन शब्देन अभिदधाति वक्ताः , सत्त्वम् – द्रव्यम् – इत्यर्थः। अग्न इन्द्र वरुण मित्र देवाः।।
तदाख्यातं येन भावं सधातु।।19।।
उ.भा. – तदाख्यातम् इत्युच्यते येन शब्देन, (सधातु -) सधातुना, अभिधान्ति वक्ताः, भावम् – क्रियाम् – इत्यर्थः। हतं नुदेयां नि शिशीतमत्रिणः।।
प्राभ्या परा निर्दुरनु व्युपाप सं परि प्रति न्यत्यधि सुट्वापि।
उपसर्गा विंशतिर्थवाचकाः सहेतराभ्याम् ।। 20 ।।
उ.भा -  प्र, अभि, आ, परा, निः, दुः, अनु, वि, उप, अप, सम् ,  परि, प्रति, नि, अति, अधि, सु उत् , अव, अपि – इत्येते विंशतिरुपसर्गाः, अर्थवाचका – अर्थवाचिनः । सहेतराभ्याम् – कतराभ्याम् ? नामाख्याताभ्याम् । प्र – प्रयाणे जातवेदसः, प्र देवं देव्या धिया भरत । अभि – अभिष्टने ते अद्रिवः, अभि व्याम रक्षसः । आ – आयन्तारं महि स्थिरम् , मरुद्भिरग्न आ गहि । परा – परायतीं मातरमन्वचष्ट, परा श्रृणीहि तपसा यातुधावानान् । निः – त्वष्टुर्देवस्य निष्कृतम् , तिरश्चता पार्श्वान्निर्गमाणि । दुः – पुराग्ने दुरितेभ्यः, दुर्नियन्तुः परिप्रीतः । अनु – अनु नु स्थात्यवृकाभिरूतिभिः, तन्न ऋभुक्षा नरामनु ष्यात् । वि – विराट् सम्राट् , अपेत वीत वि च, विपाट् छुतुद्री । उप – यज्ञेयज्ञ उपस्तुता, इन्द्रमग्निमुप स्तुहि । अप – अस्य प्राणादपानती, अपेहि मनसस्पते । सम् – प्र सम्राट् चर्षणीनीम् , साम्राजोरव आ वृणे । परि – विदुर्विषाणं परिपानम् , वाजी सन्परि णीयते । प्रति – प्रतियन्तं चिदेनसः, प्रति केतवः प्रथमा अदृश्रन् । नि – अपो निषिञ्चन्नुसरः पिता नः, महान्तं कोशमुदचा नि षिञ्च । अति – अतिविद्धा विथुरेण, अति कमिष्टं जुरतं पणेः । अधि – मम राष्ट्रस्याधिपत्यमेहि, अभिशस्तेरधीहि । सु – सुकृत्सुपाणिः स्ववान् , अश्विना स्वृषे स्तुहि । उत् – उद्यन्नद्य मित्रमह, उभे उदेति सूर्यः । अवस्पर्तरधिवक्तारमस्मद्युम् , अवाधमं वि मध्ममं श्रथाय । अपि – यदी गच्छन्त्युशतीरपिष्ठितम् , दे वा देवानामपि यन्ति पाथः ।
इतरे निपाताः।।21।।
उ.भा.- इतरे। कतरे? नामाख्यातोपसर्गेभ्योन्ये निपाता वेदितव्याः। स्माञ्च ताँश्च।।
विंशतेरुपसर्गाणामुच्चा एकाक्षरा नव।।22।।
उ.भा.- प्र, आ, निः, दुः, वि, सम्, नि, सु, नि, सु, उत्-इत्येत उपसर्गाणां नवसंख्या एकाक्षराः, उच्चाः – उदात्ताः – त्यार्थः।।
आद्युतात्ता दशैतेषाम्।।23।।
उ.भा.- एतेषाम् उपसर्गाणां दशाद्युदात्ता वेदितव्याः। परा, अनु, उप, अप, परि, प्रति, अति, अधि, अव, अपि इत्येते।।
अन्तोदात्तस्त्वभीत्यम्।।24।।
उ.भा.- एतेषामेवोपसर्गाणां मध्ये अभि इत्ययमन्तोदात्तो वेदितव्यः। अभि प्रियाणि पचत चनोहितः।।
क्रियावाचकमाख्यातमुपसर्गो विशेषकृत्।
सत्त्वाभिधायकं नाम निपातः पादपूरणः।।25।।
निपातानामर्थवशान्निपातना
दनर्थकानामितरे च सार्थकाः।
नेयन्त इत्यस्ति संख्येह वाङ्मये
मिताक्षरे चाप्यमिताक्षरे च ये।।26।।
उ.भा.- ॠज्वर्थावेतौ।।
ति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ
प्रातिशाख्यभाष्ये द्वादशं समीपटलम्।।
इति द्वितीयोध्यायः समाप्तः।।
13. शिक्षा-पटलम्
वर्णनिष्पत्तौ बाह्यः प्रयत्नः
वर्णनिष्पत्तौ आभ्यन्तरः प्रयत्नः
वर्णनिष्पत्तौ सामान्यवर्णनम्
वर्णाः शाश्वतिका इति मतन्यासः
सघोषाणामनुनासिकानां सोष्माणां 
च उत्पत्तिविषये मतभेदाः
अनुनासिकवर्णानामुच्चारणप्रकारः
वर्णगुणोपसंहारः
ॠक्षु पदमध्ये दीर्घपूर्वस्य अनुस्वारस्य
ह्रस्वपूर्वस्य अनुस्वारस्य च उच्चारणव्यवस्था
समापाद्यस्वरूपम्
सोपधानुस्वारोच्चारणकालविषये
मतन्यासः
ॠकार-लृकार-स्वरूपम्
अनुस्वारोच्चारणविषये व्याळेर्मतम्
संध्यक्षराणां स्वरूपम्
वाचो मन्द्रादीनि त्रीणि स्थानानि
सप्त यमास्तेषां स्वरूपम्
वाचो वृत्तीनां निरूपणम्
(वर्णनिष्पत्तौ बाह्यः प्रयत्नः)
वायुः प्राणः कोष्ठ्यमनुप्रदानं कण्ठस्य खे विवृते संवृते वा।
आपद्यते श्वासतां नादता वा वक्त्रीहायाम्।।1।।
उ.भा.- य इमे शारीरा इह पञ्च वायवो नानाकर्माणः प्राणापानव्यानोदानसमानास्तेषां प्राणो हि नाभेरुपरिष्टाद्व्याप्यास्ये व्याचरति। नाभेधस्तात्पायुमेढ्रयोरपानः। प्रसारणाकुञ्चनोत्क्षेपणावक्षेपणगतिकर्मा व्यानः। कर्मप्रवृत्तिषु बलमारोपयत्युदानः। सर्वक्रियाणामुपरमणः समानः। एवं वाचि वर्तमानं प्राममेक आचार्या मन्यन्ते। अपर उदानं मन्यन्ते – 
उपरिष्टान्मुखादग्र ऊर्ध्वं यो वर्ततेनिलः।
उर्ध्वकर्मक्रियाः सर्वाः प्राणिनां सम्प्रवर्तयन्।।
नाभ्युरोथ शिरोभागं गच्छन्करणसंयुतः।
कण्ठताल्वोष्ठदन्तानां सप्रयत्नः समीरितः।।
ह्रस्वदीर्घप्लुतान्वर्णान् स्निग्धानू क्षांश्च नैकधा।
उदात्ताननुदात्तांश्च स्वरितान्कम्पितानपि।।
समान्विकीर्णांश्च तथा संवृतान्विवृतानपि।
देहिनामवबोधार्थं तेनोदानः स उच्यते।।
उ.भा.- एवमुभयाचार्यविप्रतिपत्तिदर्शनाच्छौनकेन भगवता प्राणं मन्यमानेनेदं शास्त्रमेवं प्रणीतम् – वायुः प्राणः कोष्ठ्यमनुप्रदानम् इति। ये पुनरुदानं मन्यन्ते तेषामिदं न सिध्यत्युदानाभावात्। तेषां च सिद्धम्। कथम् ? शारीराणां पञ्चानामपि प्राण इति नाम साधारणम्। तस्मात्तेषामपि वायुः प्राणः कोष्ठ्यमनुप्रदानम् इत्येवं सिद्धम्।
प्राणो वायुः। कोष्ठम् – उदरम्। कोष्ठे भवं कोष्ठ्यम्। अनुप्रदानम् –वायुमनुप्रदीयत इत्यनुप्रदानम्। किं च तत् ? श्वसनादोभयम्। केन प्रयत्नेन किमनुप्रदानमापद्यते ? कण्ठस्य – ग्रीवायाः, खे – गलस्य बिले – छिद्रे। विवृते – विपुले –विशाले –महति। संवृते – संकुचिते – संश्लिष्टे – अल्पे वा सति। आपद्यते, श्वासताम् – श्वासत्वम्, नादताम् – नादत्वं वा। वक्त्रीहायाम् – ईहा – चेष्टा। वक्तुरीहा – वक्त्रीहा। तस्यां वक्तरीहायां स वायुः कण्ठबिले विवृते श्वासत्वमापद्यते संवृते नादत्वम्।।
ता वर्णानां प्रकृतयो भवन्ति।।3।।
उ.भा.- खल्वेताः, वर्णानाम् – सर्ववर्णानाम्, श्वासनादोभयात्मिकात् तिस्रः प्रकृतयो भवन्ति इति वेदितव्यम्।।
उक्तेप्यस्मिन्न ज्ञायते केषां वर्णानां का प्रकृतिर्भवतीति । तत्र ब्रूमः –
श्वासोघोषाणाम् ।।4।।
उ.भा. – अघोषाणां वर्णानां श्वासः प्रकृतिर्भवतीति वेदितव्यम्।।
इतरेषां तु नादः।।5।।
उ.भा. – इतरेषाम्। कतरेषाम् ? स्वराणां घोषवतां च नादः प्रकृतिर्भवतीति वेदितव्यम्।।
सोमोष्मणां घोषिणां श्वासनादौ।।6।।
उ.भा. – (सोमोष्मणां घोषिणाम् -) सोष्माणो ये घोषिणः – वर्गचतुर्थाः, ऊष्मणां च घोषः – हकारः – तेषां वर्णानामेव , श्वासनादौ प्रकृतिर्भवतीति वेदितव्यम्।
श्वासानुप्रदाना अघोषाः। हचतुर्था उभयानुप्रदानाः। अवशिष्टाः सर्वे नादानुप्रदाना इति वेदितव्यम्।।
तेषां स्थानं प्रति नादात्तदुक्तम्।।7।।
उ.भा. – तेषाम् – श्वासनादोभयानाम्, स्थानं प्रति यद्वक्तव्यम् तत् – एतत्, (नादात्) (उक्तम् -) व्याख्यातम्। नादः परोभिनिधानाद् ध्रुवं तत्तत्कालस्थानम् इति। एवं श्वासादीनि त्रीण्यनुप्रदानानि वर्णकालस्थानानि भवन्ति। नाधिकानि, न न्यूनस्थानानि।।
(वर्णनिष्पत्तौ आभ्यन्तरः प्रयत्नः)
तद्विशेषः करणम्।।8।।
उ.भा. – तत्र वर्णात्मगुणतत्त्वज्ञाने करणं विशेषो वक्ष्यते। करमम् – प्रदानम् – इत्यनर्थान्तरमाहुः।।
स्पृष्टमस्थितम्।।9।।
उ.भा. – स्पृष्टं करणं स्पर्शानाम्। तत् अस्थितम् वेदितव्यम्। अस्थितम् इति यत्र वर्णस्थानमाश्रित्य मध्ये जिह्वा न सन्तिष्ठते तत् अस्थितम् – इत्युच्यते।।
दुस्पृष्टं तु प्राग्घकाराच्चतुर्णाम्।.10।।
उ.भा. – दुःस्पृष्टम् – ईषत्स्पृष्टम् – इत्यर्थः। हकारात्प्राक्चतुर्णाम् वर्णानाम् – यरलवानाम्।।
स्वरानुस्वारोष्मणामस्पृष्टं स्थितम्।।11।।
उ.भा. – (स्वरानुस्वारोष्मणाम्-) स्वराणाम् अनुस्वारस्य ऊष्मणां च, अस्पृष्टं स्थितं वेदितव्यम्। यत्र वर्णस्थानमाश्रित्य जिह्वावतिष्ठते तत्स्थितमित्युच्यते।।
नैके कण्ठ्यस्य स्थितमाहुरूष्मणः।।12।।
उ.भा. – एके आचार्याः, कण्ठ्यस्योष्मणः – हकारस्य च विसर्जनीयस्य च,  (स्थितम्) अस्पृष्टं करणं न, (आहुः-) मन्यन्ते। स्पृष्टं दुःस्पृष्टं वा। एवमेके। अपरेकण्ठ्यस्येति वर्णयन्ति।।
(वर्णनिष्पत्तौ सामान्यवर्णनम्)
प्रयोक्तुरीहागुणसंनिपाते वर्णीभवन्गुणविशेषयोगात् 
एकः श्रुतीः कर्मणाप्नोति वह्वीः।।13।।
उ.भा. – प्रयोक्तुः – वक्तुः , ईहा। (ईहागुणसंनिपाते-) इहैव गुणः – ईहागुणः, तेन, संनिपाते – योगे, कण्ठ्यस्य वायोः। वर्णीभवन् इति – वर्णत्वमापद्यमानः, सन्  कण्ठ्यः स वायुः , गुणविशेषयोगात् – गुणा एव विशेषाः – गुणविशेषाः, तैर्योगात्। यः कण्ठ्यवायुः, बह्वीः श्रुतीः – बहुरूपाणि, कर्मणा-क्रियया, (आप्नोति-) प्राप्नोति। केत्र गुणविशेषा यैः संयोगाद्वर्णानां श्रुतितो विशेषो भति? अनुप्रदानसंसर्गस्थानकरणपरिमाणाख्यास्तैः सह संयोगाद्वर्णानां रूपभेदो भवति।।
उ.भा. – वर्गे वर्गे तुल्यस्थानानां तुल्यप्रयत्नानामपि प्रथमतृतीयानामनुप्रदानकृतः श्रुतिविशेषः। क च ट त प ग ज ड द ब इति। तथा हकारविसर्जनीययोः। संसर्गेणेति – वक्ष्यति आहुर्घोषं घोषवतामकारमेकेनुस्वारमनुनासिकानाम्, सोष्मतां च सोष्मणामूष्मणाहुः सस्थानेन, घोषिणां घोषिणैव इति। द्वितीयचतुर्था ऊष्मणा संसृज्यन्ते। अनुस्वारेण पञ्चमः । तत्र तुल्यस्थानप्रयत्नानुप्रदानानामपि प्रथमद्वितीयानां तथा तृतीयचतुर्थानां तथा तृतीयपञ्चमानां च संसर्गकृतः श्रुतिविशेषः। क च ट त प ख छ ठ थ फ। तथा ग ज ड ब तथा घ ध ढ ध भ तथा ङ ञ ण न म इति।
स्थानेनेति – तुल्यप्रयत्नानुप्रदानानामपि स्थानकृतः श्रुतिविशेषः। अ ॠ इ उ। क च ट त प । य र ल व। ह श ष स। परिमाणेनेति। तुल्यस्थानप्रयत्नानुप्रदानयोरपि समानाक्षरयोः परिमाणकृतः श्रुतिविशेषः। यथा – अ आ । ऋ ॠ। इ ई। उ ऊ। अपि च श्लोकः –
अनुप्रदानात्संसर्गात् स्थानात्करणविभ्रमात्।
जायते वर्णवैशेष्यं परिमाणाच्च पञ्चमात्।। इति।।
(वर्णाः शाश्वतिका इति मतन्यासः)
एके वर्णाञ्छाश्वतिकान्न कार्यान्।।14।।
उ.भा. – एके आचार्या अकारादीन् वर्णान्, शाश्वतिकान् – नित्यान्, न कार्यान् – नकर्तव्यान्, मन्यन्ते।।
(सघोषाणामनुनासिकानां सोष्मणां च उत्पत्तिविषये मतभेदः)
आहुर्घोषं घोषवतामकार-
मेकेनुस्वारमनुनासिकानाम्।।15।।
उ.भा. – घोषवतां वर्णानाम् अकारम् घोषमाहुरेके ओचार्याः। किमुक्तं भवति ? घोषवत्स्वकारः स्वस्थानादागत्य घोषत्वं जनयतीति। ग ज ड द ब। य र ल व। ह भवति। तथा त एवाचार्या अनुनासिकानां वर्णानाम् अनुस्वारम् घोषमाहुः। किमुक्तं भवति ? अनुस्वारः स्वस्थानादागत्य घोषत्वं जनयतीति। ङ ञ ण न म इति।।
सोष्मतां च सोष्मणामूष्मणाहुः सस्थानेन।।16।।
उ.भा. – सोष्मणां वर्णानाम्, (सोष्मताम्-) सोष्मत्वम्, सस्थानेनोष्मणाहुः। खकारस्यःक इत्येतेन ठकारस्य ष इत्येतेन। थकारस्य स इत्येतेन। फकारस्यःप इत्येतेन।।
घोषिणां घोषिणैव।।17।।
उ.भा. – घोषिणां सोष्मणाम्, घोषिणैव ऊष्मणा – हकारेण-इत्यर्थः। सोष्मतामाहुः। ध, झ, ढ, भ इति।।
अत्रोत्पन्नावपरे ऊष्मघोषौ।।18।।
उ.भा. – अत्र – एव सोष्मसु घोषवत्सु च, (उत्पन्नौ-) उत्पद्येते ऊष्मघोषौ इति अपरे आचार्या आहुः। यदुक्तमकारो घोषवतां जनयतीति, अनुस्वारोनुनासिकानामिति , सोष्मणां सोष्मत्वमिति तन्न स्पष्टं लक्ष्यते। कस्मात् ? एवमुच्यमाने मति वर्णानामनित्यत्वं प्रसज्येत। नित्याश्च वर्णाः कूटस्थाश्चादिचालिनः।।
शीघ्रतरं सोष्मसु प्राणमेके।।19।।
उ.भा. – सोष्मसु-द्वितीयचतुर्थेषु, शीघ्रतरं प्राणमेके आचार्या मन्यन्ते। सर्वेषु वर्णेषु स्थानकरणानुप्रदानानि त्रयोः गुणाः समानाः। सोष्मसूष्मा गुणोधिकः। तत्र गुणबहुत्वान्मात्राकालेन शैघ्र्यादृते न शक्यमुच्चारयितुमिति तेषु शीघ्रतरं प्राणं मन्यन्ते। पदकारेणाप्युक्तम्-प्रथमद्वितीयाः श्वासानुप्रदाना अघोषाः एकेल्पप्राणा अपरे महाप्राणाः। तृतीयचतुर्था नादानुप्रदाना घोषवन्तः। एकेल्पप्राणा अपरे महाप्राणाः – इति सोष्मसु महाप्राणं विदधदेतमेवार्थमाह।।
(अनुनासिकवर्णानामुच्चारणप्रकारः)
रक्तो वचनो मुखनासिकाभ्याम्।।20।।
उ.भा. – (मुखनासिकाभ्याम् - ) मुखेन नासिकया च, (वचनः-) यः उच्यते, स रक्तो वेदितव्यः। ङ ञ ण न म इति। सचाँ इन्द्रः, अस्माँअस्माँ इत् , अभीशूँरिव , नृः प्रणेत्रम्। किमर्थमिदमुच्यते? ननु – रक्तसंज्ञोनुनासिकः मिह रक्तस्य विधीयते। एवमर्थमिदमुच्यते।।
(वर्णगुणोपसंहारः)
तद्वर्णात्मगुणशास्त्रमाहुः।।21।।
उ.भा. – एतत् – वायुः प्राणः इत्येवमादि यदनुक्रान्तं तत्, (वर्णात्मगुणशास्त्रम्-) वर्णानामात्मगुणशासनम्, (आहुः -) वेदितव्यम्। एतावन्तो वर्णात्मगुणाः श्वासता , नादता, उभयता। स्पृष्टता। दुःस्पृष्टता। अस्पृष्टता। कण्ठबिलस्य विवृतया संवृतता। अघोषता । घोषता। सोष्मता। अनुनासिकतेति।।
(ॠक्षु पदमध्ये दीर्घपूर्वस्य अनुस्वारस्य ह्रस्वपूर्वस्य अनुस्वारस्य च उच्चारणव्यवस्था)
नपुंसकं यदूष्मान्तं तस्य बह्वभिधानजः।
अनुस्वारो दीर्घपूर्वः सिष्यन्तेषु पदेषु सः।।22।।
उ.भा. – (नपुंसकम्-) नपुंसकलिङ्गम्, यत् शब्दस्वरूपम् ऊष्मान्तम् तस्य नपुंसकलिङ्गस्य , बह्वभिधानजः – बहुवचनोत्पन्नः –इत्यर्थः, दीर्घपूर्वो नकारजन्यः पदमध्ये अनुस्वारो वेदितव्यः। (सिष्यन्तेषु-) सि षि इत्येवमन्तेषु, पदेषु सः अनुस्वारो द्रष्टव्यः। भासांसि वस्ते सूर्यो न शुक्रः, चक्षूंषीव सूर्ये स चरन्ति, आ दैव्या वृणीमहेवांसि, व्यर्य इन्द्र तनुहि श्रवांसि, तपूंषि तस्मै वृजिनानि सन्तु, वपूंषि जाता मिथुना सचेते, आ यस्मिन्मना हवींष्यग्नौ।
उ.भा. – किमर्थमनुस्वारस्य दीर्घपूर्वस्य पदमध्ये वर्तमानस्य बहुभिः श्लोकैर्लक्षणं क्रियते? ननु पाठादेव सिद्धम्। यतान्येषां वर्णानां पाठात्सिद्धम्। सत्यम्। किंतु दुरा म्नानिवृत्त्यर्थमनयोः शिक्षापटलयोर्बहूनां वर्णानां लक्षणं क्रियते। यथा – समापाद्यान्युत्तरे षट् पकारे शुनश्शेपो निष्षपी शास्सि निष्षाळविक्रमाः  ऐयेरित्यैकारमकारमाहुः इत्येवमादीनि। कथं पुनर्दुराम्नानप्रसङ्गः ? सन्ति ह्यतीर्थोषिता अलसा अगुणदोषज्ञा अन्योन्याध्यापकाः सर्ववर्णान्यत्वजनयितारः । तद्दोषनिवृत्यर्थमाचार्येण शिष्यहितार्थमिदमारब्धम्। अनुस्वारस्य तावत्स्थाने ङकारं जनयन्ति। तस्माद् ङकारात्परं ककारमन्तःपातं जनयन्ति – हर्वीषि, सर्पीषि, भासांसि, अवांसि इत्येवम्। तन्निवृत्त्यर्थमनुस्वारलक्षण क्रियते।
उ.भा. – यद्येवं पदान्तेप्यनुस्वारस्य तच्छ्रवणं तुल्यम्। त्वां हत्यदिन्द्रार्णसातौ , तां यसु ते कीर्ति मघवन्। तस्मादत्रापि यत्नः कर्तव्यः। न कर्तव्यः। रेफोष्मणोरुदययोर्मकारोनुस्वारम् इति विहितमनुस्वारं जानात्यसौ। तत्र पदमध्येनुस्वारलक्षणं नास्ति येनानुस्वारं जानीयात्। एवं सत्यपि किमर्थं दीर्घपूर्वो गृह्यते, न ह्रस्वपूर्वः? अयं सो अग्निः, आ विंशत्या त्रिंशता, अंसेषु वः इति। उभयत्रापि हि ङकारश्रवणं तुल्यम्। तत्र तावदाहुः – यथा दीर्घपूर्वस्य व्यक्ता ङकारश्रुतिर्न तथा ह्रस्वपूर्वस्य । तस्मान्न गृह्यते। अपर आहुः । अनुस्वारस्योपधां ह्रस्वां केचिद् द्राघयन्त इव पठन्ति। तन्निवृत्यर्थं दीर्घपूर्वः परिगृह्यते – एतावानृक्ष्वनुस्वारो दीर्घात् इत्येवमन्तः।।
स सा सौ सं पदान्तेभ्यः पूर्वोनाम्युपधस्तथा।
यकारो वा वकारो वा पुरस्ताच्चेदसंधिजः।।23।।
उ.भा. – सः, सा, सौ, सम् इत्येतेभ्यः पदान्तेभ्यः पूर्वः अनुस्वारः, अनाम्युपधः – अवर्णोपधः, तथा । कथम् ? यथा सिष्यन्तेषु दीर्घपूर्व एवमिहापि दीर्घपूर्वो वेदित्वयः। असंधिजो अकारो वा वकारो वाः, (चेत्-) ययदि, तस्मात् अवर्णात् , (पुरस्तात् -) पूर्वः, भवति। सः – साह्वांसो दस्युम्। सा – शुश्रुवांसा चित्। सौ – विद्वांसाविद्दुरः। सम् – श्रेयांसं दक्षं मनसा, वावृध्वांसं चित्। यकारो वा वकारो वा पुरस्ताच्चेदसंधिजः इति कस्मात् ? यो व्यंसम्।
जिघांसन्पांसुरे पुमांसं पौंस्यमित्यपि पदेष्वेवंप्रवादेषु।।25।।
उ.भा. – जिघांसन्, पांसुरे, मांसम्, पुमांसम्, पौंस्यम् – (इत्यपि-) इत्येतेषु च, (पदेष्वेवंप्रवादेषु-) पदप्रवादेषु, अनुस्वारो दीर्घपूर्वो वेदितव्यः। जिघांसन् – द्रुहं जिघांसन्ध्वरसम्, यत्स्तोतारं जिघांससि सखायम्। पांसुरे – समूळहमस्य पांसुरे। मांसम् – मांसमेकः पिंशति सूनयाभृतम्, ये चार्वतो मांसभिक्षामुपासते। पुमांसम् – पुमांसं पुत्रमा धेहि। पौंस्यम् – स्तुषे तदस्य पौंस्यम्, चकृषे तानि पौंस्या।।
नामकार उपोत्तमे ।।25।।
उ.भा. – जिघांसादीनाम् उपोत्तमे प्रवादे अमकारे सत्यनुस्वारो दीर्घपूर्वो न भवति। किंतु ह्रस्वपूर्व एव भवति। पुंसः पुत्राँ उत।।
प्रश्लिष्टादभिनिहितात्।। 26।।
उ.भा. – प्रश्लिष्टात् – एकीभावात्, अभिनिहितात् च परोनुस्वारः पदे ह्रस्वपूर्वः सन् सहितायां दीर्घपूर्वो भवति। प्रश्लिष्टात् – आ भूतांशः । अभिनिहितात् – भरेष्विन्द्रं सुहवं हवामर्हेहोमुचम्।।
मांश्चत्वेयांसमित्यपि।।27।।
उ.भा. – मांश्चत्वे , अयांसम् (इत्यपि-) इत्येतयोश्च , अनुस्वारो दीर्घपूर्वो वेदितव्यः। मांश्चत्वे – मांश्चत्वे वा पृश्ने वा दधत्रे। अयांसम् – अयांसमग्ने सुक्षितम्।
अयं योगोनर्थकः। कथम् ? मांश्चत्वे इति नायमनुस्वारः। किं तर्हि ? आदि स्वरश्चोत्तरेषां पदेपि इत्यनुनासिकः स्वरः। अयांसमिति – सः सा सौ सं पदान्तेब्यः इत्येव सिद्धम्।
नानर्थकः । शाखान्तरे किल मांश्चत्वे इति सानुस्वारं पठन्ति। तत्प्रदर्श्ते। यद्येवं मांस्पचन्याः इति निपातयितव्यम्। नैतदस्ति प्रयोजनम्। जिघांसन्पांसुरे मांसम् इति मांसप्रवादत्वात्सिद्धम्। अयांसमित्येतस्य निपातने प्रयोजनं मृग्यम्।।
एतावानृक्ष्वनुस्वारो दीर्घात्।।28।।
उ.भा. – नपुंसकं यदूष्मान्तम् इत्येवमादिर्योयमनुस्वारोनुक्रान्त एतावान् एव ॠक्षु (अनुस्वारः) पदमध्ये दीर्घात् परो वेदितव्यः। अत्रैवोदाहृतः।।
इतरथेतरः।।29।।
उ.भा. – इतरथा । कथम् ? उक्ताद् दीर्घपूर्वाद्विषयादन्यत्र ॠक्षु पदमध्ये रेफोष्मपरः। इतरः। कतरः? ह्रस्वपूर्वोनुस्वारो वेदितव्यः। अंहः। विंशत्या। अंसेषु। असंदिग्धान्स्वरान् इत्युक्तः श्लोकार्थः स्वरपटले। अत्र तथैव व्याख्यातव्यः।।
(समापाद्यस्वरूपम्)
समापाद्यान्युत्तरे षट् पकारे
राघो रथो ग्ना दिवो जा ॠतश्च।
अञ्जःपा दुःप्रेति च पूर्वपद्याव-
निङ्गयन्विक्रममेषु कुर्यात्।।30।।
उ.भा. – समापाद्यानि षट् पदानि पकारे उत्तरे। राधः, रथः, ग्नाः, दिवः, जाः, ॠतः – इत्येतानि। अञ्जःपा,दुःप्र इति एतौ च पूर्वपद्यौ। विक्रममेषु कुर्यात्, अनिङ्गयन् – अवग्रहमकुर्वन्। विक्रमं कुर्यात् इति – विक्रमम् – उपाचारमपनीय विसर्जनीयमेषु कुर्यात्। राधः – त्वं हि राधस्पते। राधःपते । रथः-एष ते देव नेता रथस्पतिः। रथःपतिः। ग्नाः – नराशंसो ग्नास्पतिर्नो अव्याः। ग्नाःपतिः। दिवः-दिवस्पृथिव्योरव आ वृणीमहे। दिवः पृथिव्योः। जाः – सं जास्पत्यम्। जाःपत्यम्। ॠतः – तव वायवृतस्पते। ॠतःपते। अञ्जःपाः – यामन्नञ्जस्पाइव घेदुपब्दिभिः। अञ्जःपाइव। दुःप्राव्यः – दुष्प्राव्योवहन्तेदवाचः। दुःप्रअव्यः। पूर्वपद्यौ इति किम् ? इममञ्जस्पामुभये अकृण्वत। अञ्जःपाम् – इत्यत्रावगृह्यत्वान्मात्राकालो भवतीति।।
किमिदं समापाद्यमित्यत आह –
समापाद्यं नाम वदन्ति षत्वं
तथा णत्वं सामवशाँश्च संधीन्।
उपाचारं लक्षणतश्च सिद्ध-
माचार्या व्याळिशाकल्यगार्ग्याः।।31।।
उ.भा. – समापाद्यं नाम वदन्ति षत्वं तथा णत्वम्। सामवशाँश्च संधीन् तथा वदन्ति। लक्षणतः सिद्धमुपचारं च तथा वदन्ति। के ते? आचार्या व्याळिशाकल्यगार्ग्याः। षत्वम् – सुषुमा यातम्। णत्वम् – तदा रभस्व दुर्हणो। सामवशः – मक्षूमक्षू कृणुहि । उपाचारम् – त्वं हि राधस्पते।
(सोपधानुस्वारस्योच्चारणकालविषये मतन्यासः)
ह्रस्वामर्घस्वरभक्त्यासमाप्तामनुस्वारस्योपधामाहुरेके।
अनुस्वारं तावतैवाधिकं च ह्रस्वोपधम्।।32।।
उ.भा. – ह्रस्वामनुस्वारस्योपधाम्, अर्धस्वरभक्त्या असमाप्ताम्-पादमात्रया न्यूनाम्, आहुरेफे आचार्याः। अनुस्वारं च तावता कालेन ह्रस्वोपधम्। त्वं राजेन्द्र ये च देवाः। त्वं ह नु त्यत्।।
दीर्गपूर्वं तदूनम्।।33।।
उ.भा. – दीर्घपूर्वम् अनुस्वारं तथैव, (तदूनम्-) अर्धस्वरभक्त्या न्यूनम्, आहुः । दीर्घामुपधां तावताधिकां च। गवां शता। तां सु ते कीर्तिम्।
(ऋकार –ॠकार –लृकार-स्वरूपम्)
रेफोस्त्यृकारे च परस्य चार्घे
पूर्वे ह्रसीयाँस्तृ न वेतरस्मात्।
मध्ये सः।।34।।
उ.भा. – ॠकारे रेफः, (अस्ति-) विद्यते। परस्य च –कारस्य च, पूर्वेर्धे रेफो विद्यते। ह्रसीयांस्तु-ह्रस्वतरः, स रेफः, इतरस्मात् – ऋकाररेफात्, अल्पतरः। न वा ह्रसीयान् – सम एव वा। मध्ये सः – स रेफसु तस्य ऋवर्णस्य मध्ये द्रष्टव्यः – नादौ , नान्ते। ऋ ॠ।।
तस्यैव लकारभावे धातौ स्वरः कल्पयताव्लृकारः।।35।।
उ.भा. –तस्य – ऋवर्णस्थस्य रेफस्य, लकारभावे – यदा स रेफो लकारमापद्यते तदा। लृकारो भवति, (स्वरः-) स्वरसंज्ञश्च , भवति। कल्पयतावेव धातौ नान्यत्र। चाक्लृप्प्रे तेन ऋषयो मनुष्याः इति। अत्र स्वरात्ककारस्य द्विर्वचनं न भवत्यसंयोगादित्वात् । पकारस्य च द्वित्वं भवति स्वरोपधत्वात्।।
अनन्तस्थं तमनुस्वारमाहुः।।36।।
उ.भा. – सोसौ पुरस्तादविशेषेणानुक्रान्तोनुस्वारः एतावानृक्ष्वनुस्वारो दीर्घात्, इति तमनुस्वारम्, अनन्तस्थम्-पदमध्ये वर्तमानम्, आहुः आचार्याः। किमर्थमिदमुच्यते? नपुंसकं यदूष्मान्तम् इत्येवमाद्यनुक्रमणेनैव सिद्धम्। सत्यम्। किंतु एतावानृक्ष्वनुस्वारो दीर्घात् इत्युक्त एतावानृक्ष्वनुस्वारो दीर्घादिति नियमविधिः प्रसज्येत। तन्निवृत्यर्थमुच्यते। सन्ति ह्यन्येपि दीर्घात्पदान्ताः। त्वां हि , त्वां राजानम्, तां सु ते कीर्तिम्।।
(अनुस्वारोच्चारणविषये व्याळेर्मतम्)
व्याळिर्नासिक्यमनुनाकं वा।।37।।
उ.भा. – व्याळिराचार्यः सर्वमनुस्वारं , (नासिक्यम्-) नासिकास्थानम्, (अनुनासिकम्-) मुखनासिकास्थानम्, वा मन्यते। त्वं राजेन्द्र, त्वां राजानम्, अंसेषु वः, हर्वीषि। त्वै राजेन्द्र, त्वाँ राजानम्, अंसेषु वः, हवीँषि पूर्वाणि नासिक्यपक्षे। उत्तराणि त्वानुनासिक्यपक्षे। अनुस्वारस्य पूर्वोक्तमपि नासिकास्थानं मुखनासिकास्थानविवक्षया पुनरुच्यते।।
(संध्यक्षराणां स्वरूपम्)
संध्यानि संध्यक्षराण्याहुरेके
द्विस्थानतैतेषु तथोभयेषु।।38।।	
उ.भा. – संध्यानि – संधिजानि, संध्यक्षराण्याहुरेके आचार्याः। यथान्यान्यक्षराणि स्वयमुत्पन्नानि न तथेमानि। कथमेतदध्यदसीयते? द्विस्थानता – कण्ठतालुस्थानता कण्ठोष्ठस्थानता च, तथा लक्ष्यत (एतेषु) उभयेषु संध्यक्षरेषु कण्ठ्यतालव्ययोः कण्ठ्योष्ट्ययोश्च। ए ओ ऐ औ इति।।
यदि संध्यानि कयोर्वर्णयोः संधिजानि भवन्ति? 
संध्येष्वकारोर्धमिकार उत्तरं
युजोरुकार इति शाकटायनः।।39।।
उ.भा. – संध्येषु – संध्यक्षरेषु सत्सु, अकारः पूर्वम् पूर्वम् अर्धं भवति, इकारः उत्तरम् अर्थ प्रथमतृतीययोर्भवति। युजोः –द्वितीयचतुर्थयोः, उकार उत्तरमर्ध भवति। एवं शाकटायन आचार्यो मन्यते।  अ इ –ए। अ उ – ओ। अ ई – ऐ। अ ऊ – औ। इति।। यद्येवमेकारौकारौकारयोर्वा कथं श्रुतिविशेषः ?
मात्रासंसर्गादवरेपृथक्श्रुती।।40।।
उ.भा. – अवरे – पूर्वे – ए  ओ इत्येते, मात्रासंसर्गात् – मात्रयोः समयोः क्षीरेदकवत्संसर्गात्। न ज्ञायते क्वावर्णमात्रा क्व वेदर्णोवर्णयोरिति। तस्मात्ते अक्षरे अपृथक्श्रुती भवतः। किमिदमपृथक्श्रुती इति? ए ओ इत्येतयोरिवर्णोवर्णयोः पृथक् श्रवणं न विद्यते क्षीरोदकवत्संप्रयुक्तत्वात्। एवं श्रुतिविशेषः।
अस्यैवापरा योजना- 
मात्रासंस्रागदवरे पृथक्श्रुती।।
उ.भा. – (मात्रासंस्रागत्-) मात्रयोः क्षीरोदकवत्संप्रयुक्तत्वात्। नज्ञायते क्वार्णस्य मात्रा क्वेवर्मोवर्णयोरिति। तस्मात्, अवरे – पूर्वे संध्यक्षरे – ए ओ ओ इत्येते, पृथक्श्रुती भवतः। ऐऔकाराभ्यामकारौकारौ पृथक् श्रूयते – इत्यर्थः। एवं श्रुतिविशेषो भवति।।
ह्रस्वानुस्वारव्यतिषङ्गवत्परे।।41।।
उ.भा. – परे संध्यक्षरे – ऐ औ इत्येते, (ह्रस्वानुस्वारव्यतिषङ्गवत्-) ह्रस्वानुस्वारयोर्यो व्यतिषङ्गोनुक्रान्तः – ह्रस्वामर्धस्वरभक्त्यासमाप्ताम् इति तद्वद्व्यतिषङ्गो वेदितव्यः। ऐ औ । किमुक्तं भवति ? यथा तत्र अनुस्वारः पादमात्राधिक उपधा च तावता न्यूना एवमिहापि द्रष्टव्यम्। इवर्णोवर्णयोर्बूयसी मात्रा, अल्पीयस्यवर्णस्य। तस्मात्तयोर्वैषम्यान्न क्षीरोदकवत्संसर्गो भवति। तस्मात्तयोरवर्णस्य चेवर्णोवर्णयोश्च पृथक् श्रवणं भवति। ऐ औ इति।।
(वाचो मनद्रादीनि त्रीणि स्थानानि)
त्रीणि मन्द्रं मध्यममुत्तमं च
स्थानान्याहुः सप्तयमानि वाचः।।42।।
उ.भा. – मन्द्रं मध्यममुत्तमं च इति त्रीणि वाचः स्थानानि। सप्तयमानि – सप्तयमा येषु स्थानेषु तानि सप्तयमान्याहुः आचार्याः । तेषु मन्द्रमुरसि वर्तते। मध्यमं कण्ठे वर्तते। उत्तमं शिरसि वर्तते। एतानि स्थानानि स्वरविशेषणान्यपि भवन्ति। यता मन्द्रेण स्वरेणाधीयते। मन्द्रा वाचा प्रातःसवने शसेत्। उत्साधीयत इति।।
(सप्त यमास्तेषां स्वरूपं च)
अनन्तरश्चात्र यमोविशेषः।।43।।
 उ.भा. – अत्र – एषु स्थानेषु , अनन्तरः – अव्यवहितः, यमः, अविशेषः – अविशिष्टः, भवति। अनन्तरे यमे विशेषो न शक्यते दर्शयितुम् – इत्यर्थः। के ते यमा नाम ?
सप्त स्वरा ये यमास्ते।।44।।
उ.भा. – ये ते सप्त स्वराः – षड्जऋषभगान्धारमध्यमपञ्चमधैवतनिषादाः स्वराः – इति गान्धर्ववेदे समाम्नातः। तथा सामसु – क्रुष्टप्रथमद्वितीयतृतीयचतुर्थमन्द्रातिस्वार्याः इति ते यमा नाम वेदितव्याः।।
पृथग्वा।।45।।
उ.भा. – (वा-) अथवा, स्वरेभ्यः, (पृथक्-) पृथग्बूताः, न्ये यमाः स्वरेषु वर्तन्ते। एतेषां मृदुत्वं तीक्षणत्वं चेति वेदितव्यम्।।
(वाचो वृत्तीनां निरूपणम्)
तिस्रो वृत्तीरुपदिशन्ति वाचो
विलम्बितां मध्यमां च द्रतां च।।46।।
तिस्रो वृत्तीर्वाच उपदिशन्ति आचार्याः। विलम्बितां बालानामध्यापनादिषूपदिशन्ति। मध्यमां व्यवहारादिविषूपदिशन्ति। द्रुताम् अध्ययनस्य बहुरूपाभ्यास उपदिशन्ति।
वृत्त्यन्तरे कर्मविशेषमाहुः।।47।।
उ.भा. –  वृत्तेरन्या वृत्तिः – वृत्त्यन्तरम्। तस्मिन् वृत्त्यन्तरे कर्मविशेषमाहुः आचार्याः। विलम्बितायां प्रातःसवनं भवति। मध्यमायां मध्यंदिनं सदनम्। द्रुतायां तृतीयं सवनमिति। तेषु सवनेष्वेता वृत्तयो भवन्तीत्युक्तं भवति।।
मात्राविशेषः प्रतिवृत्त्यैपैति।।48।।
उ.भा. –  वृत्तिं वृत्तिं प्रति – प्रतिवृत्ति, मात्राविशेषः – मात्राधिक्यम्, उपैति – उपगच्छति। द्रुतायां वृत्तौ ये वर्णास्ते मध्यमायां त्रिभागाधिका भवन्ति। तथा मध्यमायां ये वर्णास्ते विलम्बितायां त्रिभागाधिका भवन्ति। चतुर्भागाधिका भवन्तीत्येक इति।।
अभ्यासार्थे द्रुतां वृत्तिं प्रयोगार्थे तु मध्यमाम्।
शिष्याणामुपदेशार्थे कुर्याद् वृत्तिं विलम्बिताम्।।49।।
चाषस्तु वदते मात्रां द्विमात्रां वायसोब्रवीत्।
शिखी त्रमात्रो विज्ञेय एष मात्रापरिग्रहः।।50।।
इति श्रापार्षदव्याख्यायामानन्दपुरवास्तव्यवज्रटपुत्रउवटकतौ
प्रातिशाख्यभाष्ये शिक्षापटलं त्रयोदशम्।।
14 . उच्चारणदोष – पटलम् 
वर्णदोषाणां सामान्यस्वरूपम्		ऋकारस्य दोषः
वर्णानां सामान्यदोषाः			अविद्यमानस्य यकारस्योच्चारणम् 
स्वराणां दोषाः				विद्यमानस्य यकारस्य वकारस्य वा
अनुनासिकानां दोषौ 						      लोपः
सान्तःस्थानां वर्णानां दोषौ 		संयोगस्य स्वरेण व्यवच्छेदः
व्यञ्जनानां सामान्यदोषाः 		अन्तःस्थाया लोपो द्विरुच्चारणं च 
सघोषाणां सोष्मणामूष्मणां च दोषाः 	अनुनासिकस्य ह्रस्वस्य दीर्घत्वम्
वर्गीयवर्णानां दोषाः 			अविद्यमानस्य ऊष्मण उच्चारणम् 
रेफलकारयोर्दोषाः 			अधिकयमस्योच्चरणम् 
हकारस्य तदन्योष्मणां च दोषाः 		स्वरोपधादनुनासिकात्पूर्वमनुस्वारस्यो-
विसर्जनीयस्य दोषाः 			च्चारणम् , उपधाया अन्यवर्णत्वं वा 
यमस्य दोषाः 				अनुनासिकात्परस्य वर्णस्य द्विरुच्चारणम् 
विसर्जनीयस्य दोषः ( पूर्वानुवृतः ) 	अनुनासिकैः स्वराणां अनुनासिकता 
अनुनासिकस्थाने अनुस्वारोच्चारणम् 	अनुनासिकात्परस्य हकारस्य सोष्मत्वम्
ऋकारॠकारयोर्दोषः 			संयोगानां चत्वारो दोषाः
अधोषाणां दन्त्यानां दोषः 		विवृत्तेः दोषाः 
ह्रस्वस्य लोपः, अविद्यमानस्य वा 	 दोषाणामसंख्यता शास्त्रस्य प्रयोजनं च 
ह्रस्वस्वरस्योच्चारणम् 			वर्णानामुच्चारणे अकारस्य अपेक्षा
ऐकारस्य दोषाः	 			दोषानिरसनपूर्वकं वर्णशिक्षायाः सप्रयोज-
इकारस्य दोषौ 				नत्वस्थापनम् 
( वर्णदोषाणां सामान्यस्वरूपम् )
समुद्दिष्टा वर्णगुणाः पुरस्तान् – 
निर्दिष्टानां सांहितो यश्च धर्मः । 
तदायापायव्यथनानि दोषास् 
तान्व्याख्यास्यामोत्र निदर्शनाय ।। 1 ।।
उ.भा. – पुरस्तान्निर्दिष्टानाम् , ( वर्णगुणाः )वर्णानां गुणाः, समुद्दिष्टाः – सम्यगुद्दिष्टाः । सांहितो यश्चधर्मः समुद्दिष्टोनुक्रान्तेषु पटलेषु । तदायापायव्यथनानि – तेषां वर्णानामायोपायो व्यथनमित्येते, दोषाः प्रादुर्भवन्ति । आयो नामासतो वर्णस्योपजनः । यथा ह्वयामीत्यत्र पुरस्तादनुनादः । अपायो नाम सतोपकर्षः ष यथा ऊनयीरित्यत्र यीरित्येतस्य । व्यथनं नाम सतोन्यथाश्रवणम् । यथा रथ्य इत्यत्र थकारस्य सकारवच्छ्रवणम् । तान् दोषान् , ( अत्र ) उत्तरत्र, निदर्शनार्थं विस्तरेणासावमुत्रेत्यनुक्रामन्तो व्याख्यास्यामः । 
( वर्णानां सामान्यदोषाः )
निरस्तं स्थानकरणाकर्षे ।। 2 ।।
उ.भा. – निरन्तं नाम दोष उत्पद्यते, ( स्थानकरणापकर्षे ) स्थानकरणयोरपकर्षेण । ननु स्थानकरणयोरपकर्षो नोपपद्यते । कथम् ? स्थानकरणाभ्यां हि वर्णोपकृष्यते । नैष दोषः । यथा स्थानकरणाभ्यां वर्णोपकृष्टो भवति तथा वर्णादपि स्थानकरणे अपकृष्टे भवतः । तस्मात्स दोषः परिहर्तव्यः । 
विहारसंहारयोर्व्यासपीळने ।। 3 ।। 
उ.भा. – विहारः – विहरणम् – विस्तारः । संहारः- संहरणम् – अन्यथाकरणं संकोचनं वा । कस्य ? स्थानकरणयोः । ( विहारसंहारयोर्व्यासपीळने ) विहारे व्यासो नाम दोषो जायते, संहारे पीडनं च । व्यासोविवेकः । पीडनं द्विर्भावः । तावपि परिहर्तव्यौ ।।
ओष्ठाभ्यामम्बूकृतमाह नद्धं दुष्टम् ।। 4 ।। 
उ.भा.. – ओष्ठाभ्याम् , नद्धम् – बद्धम् इत्यर्थः । यदा आह वक्ता तत् दुष्टमम्बूकृतम् इत्युच्यते । तदपि वर्ज्यम् । 
मुखेन सुषिरेण शूनम् ।। 5 ।।
उ.भा. – सुषिरेण – विलायितेन, मुखेन यदाह वक्ता तद्दुष्ट शूनं नाम वेदितव्यम् ।। 
संदष्टं तु व्रीळन आह हन्वोः ।। 6 ।।
उ.भा. – व्रीडने हन्वोः संदष्टं नाम दोषो भवति । स वर्ज्यः । व्रीडनं नाम हन्वोर्नीचैर्भावः । 
प्रकर्षणे तदु विक्लिष्टमाहुः ।। 7 ।। 
उ.भा. – ( तदु ) हन्वोः, प्रकर्षणे, ( विक्लिष्टमाहुः ) विक्लिष्टं नाम दोषो भवति । प्रकर्षणं नाम सर्वतश्चलनम् । विक्लिष्टं नामासंयुक्तम् ।  
जिह्वामूलनिग्रहे ग्रस्तमेतत् ।। 8 ।।
उ.भा. – ( जिह्वामूलनिग्रहे ) जिह्वामूलस्य निग्रहे, ग्रस्तं नाम दोषो भवति । एतं वर्जयेत् । निग्रहो नाम स्तम्भनम् । 
नासिकयोस्त्वनुषङ्गेनुनासिकम् ।। 9 ।।
उ.भा. – ( नासिकयोस्त्वनुषङ्गे ) नासिकयोर्यदा वर्णोनुषज्पते तदा, ( अनुनासिकम् ) अनुनासिकत्वम् , उत्पद्यते । स दोषस्तं परिहरेत् । 
( स्वराणां दोषाः )
अयथामात्रं वचनं स्वराणाम् ।। 10 ।।
उ.भा – यथा मात्रा – यथामात्रम् । अयथामात्रं वचनं स्वराणाम् – ह्रस्वदीर्घप्लुतानामयथामात्रोच्चारणं दोषो भवति । प्रायेण दीर्घेषु ह्रस्वेषु च रक्तेषु मात्राधिक्यं कुर्वन्ति । तदाचार्येण निदर्शनार्थमुत्तरत्रोदाह्रतम् – रक्तं ह्रस्वं द्राधयन्त्युग्रे ओकः । 
संदशो व्यासः पीळनं निरासः ।। 11 ।।
उ.भा. – संदंशो, व्यासः, पीडनं, निरासः – इत्येते च पुरस्तात्कीर्तितास्ते स्वाराणां भवन्ति । संदंश इति – संदष्टं तु व्रीळन आह हन्वोः इति कीर्तितः । व्यासः पीडनमित्येतौ – विहारसंहासयोः इति कीर्तितौ । निरास इति – निरस्तं स्थानकरणापकर्षे इति कीर्तितः ।। 
ग्रासः कण्ठ्ययोः ।। 12 ।।
उ.भा. – जिह्वामूलनिग्रहे ग्रस्तम् इति यः प्रागुक्तो ग्रासो नाम दोषः सः, कण्ठ्ययोः – अकाराकारयोः, उत्पद्यते । स वर्जयितव्यः । 
( अनुनासिकानां दोषौ )
अनुनासिकानां संदष्टता विषमरागता वा ।। 13 ।।
उ.भा. – अनुनासिकानां वर्णानां संदष्टता दोषो भवति । स व्याख्यातः । विषमरागता वा अनुनासिकानां भवति । न हि रागं प्रत्याख्यायानुनासिका वर्तन्ते । तस्माद्विषमरागता दोष उच्यते । अक्रते एमि, अभ्र आँ अपः । 
( सान्तःस्थानां वर्णानां दोषौ )
सान्तस्थानामादिलोपान्तलोपौ ।। 14 ।।
उ.भा. – सहान्तःस्थाया वर्तन्त इति सान्तःस्थाः । तेषां सान्तः स्थानां वर्णानाम् , ( आदिलोपान्तलोपौ ) क्वचिदादिलोपः क्रियते क्वचिदन्तलोपः । तौ दोषौ ज्ञोयौ आदिलोपः पिबा निषद्य । अन्तलोपः – इन्द्रवाय्वोः । 
( व्यञ्जनानां सामान्यदोषाः )
अदेशे वा वचनं व्यञ्जनस्य ।। 15 ।।
उ.भा. – ( वा ) अथवा, अदेशे – अस्थाने, ( वचनम् ) असद्व्यञ्जनमुच्यते । स दोषो वर्जनीयः । यथा – अस्मान् , स्तोमैरभुत्स्महि, उत्स्नाय, विश्वप्स्न्यस्य – इत्यत्र सकारात्परस्तकार उच्यते । यथा – यक्ष्मं दोषण्यम् , विष्णुः – इत्यत्र षकारादिकारोकारौ ।। 
अन्योन्येन व्यञ्जनानां विरागः ।। 16 ।।
उ.भा. – व्यञ्जनानामन्योन्येन सह विरागः क्रियते । स दोषः । यथा – उप मा षड् द्वाद्व इत्यत्र डकारात्परस्य दकारस्य विरागः क्रियतेज्ञातृभिः । 
लेशेन वा वचनं पीळनं वा ।। 17 ।।
उ.भा. – लेशेन वा व्यञ्जनानां वचनं क्रियते पीडनं वा । लेशेन – प्रयत्नः शेषिल्येन । पीडनम् – अतिप्रयत्नः । तावुभौ दोषौ सर्वेषु वर्जयेत् ।। 
( सघोषाणां सोष्मणामूष्माणां च दोषाः )
घोषवतामनुनादः पुरस्तादा – 
दिस्थानां क्रियते धारणं वा ।। 18 ।।
उ.भा. – ( आदिस्थानाम् ) पदादिस्थानाम् , घोषवतां पुरस्तात् , अनुनादः – ध्वनिः, क्रियते । ( वा ) अथवा, तेषां घोषवतां धारणम् नाम – अनुपलब्धिः । यथा – ह्वयामि इत्यत्र पुरस्तादधिकशब्दः क्रियते । अथवा तस्य दोषस्य परिहरणार्थं हकारस्थानुपलब्धिः क्रियते । अपरे धारणम् – द्विर्वचनम् , मन्यन्ते । ज्योतिष्कृत् , द्यावा, द्वादश ।
सोष्मोष्मणामनुनादोप्यनादः ।। 19 ।।
उ.भा. – सोष्मणामूष्मणाम् अपि पुरस्तात्पदादिस्थानाम् , अनादः – अशब्दः, अनुनादः च क्रियते । यथा -  अभिख्या । छायामिव । श्चोतन्ति । स्तौति ।।
लोमश्यं च क्ष्वेळनमुष्मणां तु ।। 20 ।।
उ.भा -  उष्मणां त्वघोषणां लोमश्यं च क्ष्वोडनं च दोषौ भवतः । लोमश्यं नामासौकुमार्यम्  । क्ष्वेटनं नामाधिको वर्णस्य सरूपो ध्वनिः । 
( वर्गीयवर्णानां दोषाः )
वर्गेषु जिह्वाप्रथनं चतुर्षु  ।। 21 ।।
उ.भा. – आद्येषु चतुर्षु वर्गेषु जिह्वाप्रथनं क्रियते । स दोषः । जिह्वायाः प्रथनं नाम विस्तारः ।। 
ग्रासो मुख्ये ।। 22 ।।
उ.भा. – एतेषां वर्गाणाम् , मुख्ये – आद्ये, वर्गे ग्रासो नाम दोषो भवति । ग्रासो व्याख्यातः । 
प्रतिहारश्चतुर्थे ।। 23 ।।
उ.भा. – एतेषामेव चतुर्थे वर्गे प्रतिहारो नाम दोषो भवति । अतिप्रयत्नः प्रतिहारः । 
सरेफयोर्मध्यमयोर्निरासः ।। 24 ।।
उ.भा. – सह रेफेण वर्तते इति सरेफौ । ( सरेफयोर्मध्यमयोः ) एतेषामेव चतुर्णां वर्णाणां यौ मध्यमौ वर्गौ तयोश्च रेफस्य च निरासो नाम दोषो भवति । स व्याख्यातः । 
विक्लेश स्थाने सकले चतुर्थे ।। 25 ।।
उ.भा. – चतुर्थे वर्गे स्थाने सकले । सह कलाभिः – सकलम् । कलाः – अवयवाः । के ते ? करणादयः । तेषु करणादिषु स्थाने च विक्लेशी नाम दोषो भवति । विक्लेशोवैशद्यमित्येकोर्थः । 
( रेफलकारयोर्दोषाः )
अतिस्पर्शो बबरता च रेफे ।। 26 ।।
उ.भा. – दुःस्पृष्टः स रेफः, ( अतिस्पर्शः ) अतिस्पृश्यते । बर्बरता च उच्यते । तौ दोषौ रेफस्य वर्जयेत् । बर्बराताप्यसौकुमार्यमेव ।। 
जिह्वन्ताभ्यां च वचनं लकारे ।। 27 ।।
उ.भा. – जिह्वाग्रेण वक्तव्यः स लकारो यदा, ( जिह्वान्ताभ्याम् ) जिह्वाया अन्ताभ्याम् , ( वचनम् ) उच्यते, तदा स दोषो भवति । पूर्वोक्तौ चातिस्पर्शबर्बरौ । एते त्रयो दोषा लकारस्य भवन्ति । तान्वर्जयेन्मेधावी । 
( हकारस्य तदन्योष्मणां च दोषाः )
श्वासोघोषनिभता वा हकारे ।। 28 ।।
उ.भा. – श्वासो वाधिकः, अघोषनिभता – अघोषसदृशत्वम् , वा , ( हकारे ) हकारस्य दोषौ, लक्षयेत् । 
निरासोन्येषूष्मसु पीळनं वा ।। 29 ।।
उ.भा. – ( अन्येषूष्मसु ) येन्ये हकारादूष्माणस्तेषु शकारादिषु, निरासः पीडनं वा इति द्वौ दोषौ भवतः सौ व्याख्यातौ ।। 
( विसर्जनीयस्य दोषाः )
स्वरात्पसं पूर्वसस्थानमाह – 
र्दीर्घान्निरस्तं तु विसर्जनीयम् ।। 30 ।।
उ.भा. – दीर्घात्स्वरात्परं विसर्जनीयम् , ( पूर्वसस्थानम् ) पूर्वस्य सस्थानम् , निरस्तमाहुः । उक्तः स दोषः । रथीः । वधूः । अग्नेः । वायोः । किमुच्यते दीर्घादिति ? ननु ह्रस्वादपि विसर्जनीयः पूर्वसस्थान एव श्रूयते । अग्निः । वायुः इति । यद्यपि श्रवणं तुल्यं तथाप्यत्राचार्येण दीर्घग्रहणं कृतम् । तस्माद्दीर्घादेव पूर्वसस्थानत्वं भवति न ह्वस्वादपि भवतीति मन्तव्यम् । 
अपरे पुनरन्यथा वर्णयन्ति । अन्यस्थाने दीर्घात्स्वरात्परो विसर्जनीयो देवैरपि न शक्य उच्चारयितुमिति विधिं वर्णयन्ति । दीर्घात्स्वरात् परं पूर्वसस्थानमाहुः आचार्याः – इच्छन्ति – इत्यर्थः । तस्मिन्नपि पक्षे दीर्घग्रहणमनर्थकम् । ह्रस्वादपि ते तथैवेच्छन्ति । एवं तर्हि परस्य योगस्यार्थे दीर्घग्रहणं वृत्तवशेनेह पठितं द्रष्टव्यम् । स्वरात्परं पूर्वसस्थानमाहुर्निरस्तं विसर्जनीयमित्यस्मिन्योगे सत्युभयोरपि पक्षयोः अग्निः वायुः वधूः इति सर्वं सिद्धं भवति । 
किं पुनरत्र युक्तम् ? उभयम् । कथम् ? शास्त्रान्ते विधिर्दृश्यते । कण्ठस्थानौ हकराविसर्जनीयौ । उदयस्वरादिसस्थानो हकार एकेषाम् । पूर्वान्तसस्थानो विसर्जनीयः इति । तेषां विसर्जनीयः पूर्वसस्थानो भवतीति । तस्मात्तदपि युक्तम् । इह दोषसमुच्चयप्रकरणे वचनाद्दोषः स इति निश्चयः । कथमेतदध्यवसीयते ? आचार्यप्रवृत्तिर् दृश्यते । यथानुनासिकपरादूष्मणः परः  ससथानयमागमो भवत्येकेषाम् । यथा  - अस्मे , विष्णुः इति । तदिहास्माकं प्रतिषिद्धम् । परं यमं रक्तपरादघोषात् । इति । तस्मादेतदध्यवसीयते ।
कण्ठ्याद्यथा रेफवतस्तथाहुः ।। 31 ।।
उ.भा. – दीर्घात् कण्ठ्यात् परं विसर्जनीयं यथा, रेफवतः – ऋकारात् , परं जिह्वामूलीयं तथा निरस्तम् आहुः । स दोषः । देवाः, सोमाः । दीर्घात् इति कस्मात् ? देवः, सोमः । ह्रस्वात्कण्ठ्यात्परो विसर्जनीयो ह्रस्वसस्थान एव भवति । 
रक्तात्तु नासिक्यमपीतरस्मात् ।। 32 ।।
उ.भा. – रक्तात् कण्ठ्याद्दीर्घात्परं विसर्जनीयम् । इतरस्मादपि परम् । कतरस्मात् ? ॠकारात् । नासिक्यमाहुः । स दोषः । स्वतवाः पायुः । नृँ पतिभ्यः ।।
संयोगादेरूष्मणः पूर्वमाहु – 
र्विसर्जनीयमधिकं स्वरोपधात् ।। 33 ।।
उ.भा. – स्वरोपधात्संयोगादेरूष्मणः पूर्वमधिकं विसर्जनीयमाहुः । स दोषो वर्ज्यः । पावक ते स्तोका श्चोतन्ति । अभि ष्याम । संयोगादेः इति किम् ? द्विपदे शं चतुष्पते । मो षु णः । परि सोमः । उष्मणः इति किम् ? तव त्यत् । स्वरोपधात् इति किम् ? अपस्वग्ने ।। 
( यमस्य दोषाः )
परं यमं रक्तपरादघोषात् ।। 34 ।।
उ.भा. – ऊष्मणः अघोषाद्रक्तपरात् यमम् आहुः । स दोषः । पृश्निः । विष्णुः । स्नात्वाः । 
ऊष्माणं वा घोषिणस्तत्प्रयत्नम् ।। 35 ।।
उ.भा. – घोषिण ऊष्मणो रक्तपरात्परम् , ( तत्प्रयत्नम् ) तेन घोषिणा तुल्यप्रयत्नम् , ऊष्माणं वा आहुर्यमम् । स दोषः । तं वर्जयेद् बुधः । ब्रह्मा । अह्ना ।  
( विसर्जनीयस्य दोषः ) ( पूर्वानुवृत्तः)
शुनश्शेपो निष्षपी शास्सि निष्षा – 
ळविक्रमा ब्रह्म विष्णुः स्म पृश्निः ।। 36 ।।
उ.भा. -  शुनश्शेपः, निष्षपी, शास्सि, निष्षाट्, ब्रह्म, विष्णुः,स्म, पृश्निः – इत्येते अविक्रमा भवन्ति । एतेषु विक्रमो विसर्जनीयः स दोषो वर्ज्यः । शुनश्शेपः – शुनश्शेपो यमह्वद्  गृभीतः । निष्षपी – मा नो मधेव निष्षपी परा दाः । शास्सि – प्र पाकं शास्सि प्र दिशो विदुष्टरः । निष्षाट् – प्र वां शारद्वान्वृषभो न निष्षाट् , अभीदमेकमेको अस्मि निष्षाट् । ब्रह्म – ब्रह्म च ते जातवेदो नमश्च । विष्णुः – इदं विष्णुर्विचक्रमे । स्म – कूटं स्म तृंहदभिमातिभेति । पृश्निः – आयं गौः पृश्निरक्रमीत् ।। 
ब्रह्म – ब्रह्म च ते जातवेदो नमश्च । विष्णुः – इदं विष्णुर्विचक्रमे । स्म – कूटं स्म तृंहदभिमातिभेति । पृश्निः – आयं गौः पृश्निरक्रमीत् ।। 
 ( अनुनासिकस्थाने अनुस्वारोच्चारणम् )
स्पर्शोष्मसंधीन्स्पर्शरेफसंधी – 
नभिप्रायाँश्च परिपादयन्ति ।। 37 ।।
उ.भा. – चरति चक्रे इत्येवमादीन्स्पर्शोष्मसंधीन् – ईकारोकारोपहितः इति च स्पर्शरेफसंधीन् – विवृत्त्यभिप्रायेषु च इति अभिप्रायाँश्च, परिपादयन्ति – एतेष्वनुस्वारं कुर्वन्ति – इत्यर्थः । स दोषः । ताँस्ते अश्याम । रश्मीँरिव । पीवोअन्नाँ रयिवृधः । 
( ऋकारॠकारयोर्दोषः )
स्वरौ कुर्वन्त्योष्ठ्यनिभो सरेफौ 
तिस्त्रो मातृस्त्रीन्पितॄन्यन्नृभिर्नॄन् ।। 38 ।।
उ.भा. – सरेफो ( स्वरौ ) – ऋ ॠ इत्येतौ, ओष्ठ्यनिभौ – उवर्णसदृशौ, कुर्वन्ति । स दोषः । तिस्रो मातॄस्त्रीन्पितॄन् । कर्हि स्वित्तदिन्द्र यन्नृभिर्नॄन् । 
( अघोषाणां दन्त्यानां दोषः )
दन्त्यान्सकारोपरिभानघोषान् 
रथ्यः पृथ्वी पृथिवी त्वा पृथीति ।। 39 ।।
उ.भा. – दन्त्यानघोषान् , सकारोपनिभान् – सकारसदृशान् , कुर्वन्ति । स दोषः । रथ्यः, पृथ्वी, पृथिवी, त्वा, पृथी इत्येवमादिषु । रथ्यः – असर्जि वक्वा रथ्ये यथाजौ । पृथ्वी – उर्वी पृथ्वी बहुले दूरेअन्ते । 
इदं विचार्यते – पृथिवी त्वा इति त्वाग्रहणं विशेषणार्थं पृथग्ग्रहण वेति । कुतः संदेहः ? प्रायेण थकारे सकारोपनिभी दोषः संलक्ष्यते न तकार इति विशेषणार्थमेके मन्यन्ते । अपरे यदि थकारस्यैव स दोष स्यात्कथं थकारं सकारोपनिभमिति लघीयसा सिद्धे दन्त्यग्रहणमघोषग्रहणं च करोति । तेन पृथग्ग्रहणं मन्यन्ते । 
पृथिवी – अदितिः सिन्धुः पृथिवी उत द्यौः । त्वा यत्त्वा सूर्य स्वर्भानुः । पृथी – पृथी यद्वां वैन्यः सादनेषु । 
(ह्रस्वस्वरस्य लोपः अविद्यमानस्य वा ह्रस्वस्योच्चारणम् )
ऊष्मान्तस्थाप्रत्ययं रेफपूर्वं 
ह्रस्वमं लुम्पन्त्याहुरथाप्यसन्तम् ।
पुरुषन्तिं पुरुवारार्यमाष्ट्र्यां 
हरियोजनाय हरियूपीयायाम् ।। 40 ।।
उ.भा. – ( ऊष्मान्तस्थाप्रत्ययम् ) ऊष्मप्रत्ययमन्तःस्थाप्रत्ययं च, रेफपूर्वं ह्रस्वम् , लुम्पन्ति – नाशयन्ति । ( अथ ) अथवा, असन्तम् – अविद्यमानम् , ह्रस्वं रेफात्परम् , आहुः – उत्पादयन्ति । तौ दोषौ वर्जयेत् । पुरुषन्तिम् , पुरुवार, अर्यमा, आष्ट्र्याम् , हरियोजनाय, हरियूपीयायाम् एतेषु । पुरुषन्तिम् – याभिर्ध्वसन्ति पुरुषन्तिमावतम् । पुरुवार – महो रायः पुरुवार प्र यन्धि , पुरुवीराभिर्दृ षभ क्षितीनाम् । अर्यमा – अर्यमा यातयज्जनः । आष्ट्र्याम् – आष्ट्र्यां पदं कृणुते अग्निधाने । हरियोजनाय – अतक्षद् ब्रह्म हरियोजनाय । हरियूपीयायाम् – वृचीवतो यद्धरियूपीयायाम् । अर्यमा आष्ट्र्याम् इत्येतयोरसन्तमाहुरन्येषु लुम्पन्ति । 
( ऐकारस्य दोषाः )
ऐयेरित्यैकारमकारमाहुर् 
वैयश्वेति क्रमयन्तो यकारम् ।। 41 ।।
उ.भा. – ऐयेरिति अत्र वैयश्वेति च, (ऐयेरित्यैकारमकारमाहुः ) ऐकारस्य स्थानेकारमाहुः , परं पकारं क्रमयन्तः । तौ दौषौ । ऐयेः – हृणीयमानो अप हि मदैयेः । वैयश्व – वैयश्वस्य श्रुतं नरा ।
तदेवान्येषु विपरीतमाहुस्
त रय्या वय्यं च हृदयय्येति च ।। 42 ।।
उ.भा. – ( तदेव ) तद्दोषद्वयम् , अन्येषु पदेषु विपरीतमाहुः । कथम् ? अकारस्थान ऐकारमाहुः परं पकारमक्रामयन्तः । दौ दोषौ । ते सय्या, वय्यम् , हृदयय्या इत्येवमादिषु । ते रय्या – ते रय्या सं सृजन्तु नः । वय्यम् – परिप्रयन्तं वय्यं सुषंसदम् । हृदय्यया – श्रद्धां हृदय्ययाकूत्या ।। 
अकारस्य स्थान ऐकारमाहु - 
लुम्पन्ति च सयमीकारमुत्तरम् ।
 वह्वक्षरं द्व्यक्षरतां नयन्ति  
यथोनयीर्ध्वनयीत्कोशयीरिति ।। 43 ।।
उ.भा. – येन सह वर्तत इति सयः । सं सयमीकारम् । अकारस्य स्थान ऐकारमाहुः सयमीकारं लुम्पन्ति च । बह्वक्षरं सन्तं द्व्यक्षरताम् , नयन्ति – रगमयन्ति । एते त्रयश्चत्वारो वा दोषा भवन्ति । ऊनयीः, ध्वनयीत् , कोशयीः इत्येवमादिषु । ऊनयीः – जरितुः काममूनयोः । ध्वनयीत् – मा त्वाग्निर्ध्वनयीद्धूमगन्धिः ।कोशयीः – दश कोशयीर्दश वाजिनोदात् ।
 तदेव चान्यत्र विपर्ययेण 
कार्य्य ऐत्वे सयमीकारमाहुः । 
धातोर्बिभेतेर्जयतेर्नियश्चा
भैष्मचाजैष्म नैष्टेति चैषु ।। 44 ।।
उ.भा. – तदेव सर्वत्र च , अन्यत्र – अन्येषु पदेषु, ( कार्य्ये ) कर्तव्ये, ऐत्वे विपर्ययेण अकारं कृत्वा सयमीकारम् अक्षरमसन्तम् आहुः । ते तथैव दोषा भवन्ति । (धातोर्बिभेतेर्जयतेर्नियश्च ) भी जि नी इत्येतेषां धातूनां प्रयोगे, अभैष्म, अजैष्म, नैष्ट इति यथा । अभैष्म – अभैष्माप तदुच्छतु । अजैष्म – अजैष्मद्यासनाम च । नैष्ट – दूरं नैष्ट परावतः । 
( इकारस्य दोषौ ) 
इकारस्य स्थान ऋकारमाहु – 
र्ऌकारं वा चन्द्रनिर्णिक्सुशिल्पे ।। 45 ।।
उ.भा. – इकारस्य स्थाने क्वचिद् ऋकारमाहुश्चन्द्रनिर्णिगित्येवमादिषु । क्वचिद् ऌकारमाहुः सुशिल्पे इत्येवमादिषु । तौ दोषौ लक्षयेत् । चन्द्रनिर्णिक् पतरेव चचरा चन्द्रनिर्णिक् , अतः सहस्रनिर्णिजा । शुशिल्पे सुशिल्पे बृहती मही ।। 
( ऋकारस्य दोषः )
अनन्तरे तद्विपरीतमाहुस्
तालव्ये श्रृङ्गे विभृयाद्विचृताः ।। 46 ।।
उ.भा. – अनन्तरे तालव्ये सति – ऋकारात्पूर्वो वा परो वा यदि तालव्यो वर्णो भवति तदा तद् विधानं विपरीतमाहुः यदुक्तमिकारस्य स्थान ऋकारमाहुस्तदिह ऋकारस्य स्थान इकारमाहुः । स दोषो ज्ञेयः । श्रृङ्गे – शिशीते श्रृङ्गे रक्षसे विनिक्षे । बिभृयात् – यमीर्यमस्य बिभृयादजामि । विचत्ताः – पाशा आदित्या रिपवे विचृत्ताः । 
( अविद्यमावस्य यकारस्योच्चारणम् )
तालुस्थानो व्यञ्जनादुत्तरश्चे – 
दयकारस्तत्र यकारमाहुः । 
शुनःशेपः शास्सि ववर्जुषीणा –
मत्के विरपशीति निदर्शनानि ।। 47 ।।
उ.भा. – ( अयकारः ) यकारदन्यः, तालुस्थानो वर्णो व्यञ्जनादुत्तरः, ( चेत् ) यदि, भवति तत्र अविद्यमान यकारमाहुः । शुनःशेपः – शुनःशेपो यमह्वद् गृभीतः । शास्सि – प्र पाकं शास्सि प्र दिशो विदुष्टरः । ववर्जुषीणाम् – विशां ववर्जुषीणाम् । अत्के -  आ जामिरत्के अव्यत । विरप्शी – विरप्शी गोमती मही ।।
( विद्यमानस्य यकारस्य वकारस्य वा लोपः )
लुम्पन्ति वा सन्तमेवं य्वकारं 
ज्यैष्ठ्याय सम्वारन्नापृच्छ्यमृभ्वा ।। 48 ।।
उ.भा. – ( वा ) अथवा, क्वचित्, एवं सन्तम् – व्यञ्जनादुत्तरं सन्तम् , ( य्वकारम् ) यकारं वकारं वा , लुम्पन्ति । ज्यैष्ठ्याय सम्वारन् अयं वृतवशेन पादैकदेशो द्रष्टव्यः । आपृच्छ्यम्, ऋभ्वा इत्येतेषु । ज्यैष्ठ्याय इन्द्र ज्यैष्ठ्याय सुक्रतो । सम्वारन् – सम्वारन्नकिरस्य मघानि । आपृच्छ्यम् – आपृच्छ्यं धरुणं वाज्यर्षति । ऋभ्वा – पुरुहूतो यः पुरुगूतं ऋभ्वा ।  
( संयोगस्य स्वरेण व्यवच्छेदः )
व्यस्यन्त्वन्तर्महतोव्यायतं तं 
दीर्घायुः सूर्यो रुशदीर्त ऊर्जम् ।। 49 ।
उ.भा. – महतः – संयोगस्य, अन्तर्भूतम् , महतः – दीर्घात् परम् , अव्यायतम् – अपृथग्भूतम् – रेफेण संसक्तम् इत्यर्थः । तम् , अन्तर्व्यस्यन्ति – रेफात् पृथक् कुर्वन्ति । केनचित्स्वरेण व्यवदधति इत्यर्थः । दीर्घायुः, सूर्यः, रुशदीर्ते, ऊर्जम् इत्येवमादिषु दीर्घयुः – दीर्घायुरस्या यः पतिः । सूर्यः – सर्यो नो दिवस्पातु । रुशदीत – वपमानो रुशदीर्ते पयो गोः । ऊर्जम् – इषमूर्ज च पिन्वसे ।  
( अन्तःस्थाया लोपो द्विर्भावश्च )
लुम्पन्त्यन्तस्थां क्रमयन्ति वैतां 
स्वरात्सस्थानादवरां परां वा । 
स्वस्तयेघीयि भुवनेयमूवुः ।। 50 ।।
उ.भा. – लुम्पन्त्यःस्थाम् , ( वा ) अथवा, क्रमयन्त्येतां सस्थानात्  स्वरात् , अवराम् – पूर्वाम् , परां वा । लोपो द्विर्भावश्चेति तौ दोषौ परिहरेत् । स्वस्तये, अधायि, भुवना, इयम् , ऊविः इत्येवमादिषु । स्वस्तये- स्वस्तये वायुमुप व्रवामहै । अदायि – उप प्रागात्सुमन्मेधायि मन्मः । भुवना – तं सप्रश्नं भुवना यन्त्यन्या । इयम् – इय शुष्मेभिर्बिसखाइवारुजत् । ऊवुः -  इन्द्रयार्कमहिहत्य ऊवुः । 
( अनुनासिकस्य ह्रस्वस्य दीर्घत्वम् ) 
रक्तं ह्रस्वं द्राघयन्त्युग्रँ ओकः ।। 51  ।। 
उ.भा. – रक्तं ह्रस्वम् , ( द्राघयन्ति ) दीर्घ कुर्वन्ति । स दोषः । उग्रँ ओकः , इति यथा । विश्वेदहानि तविषीव उग्रँ ओकः । यथा प्रसूता सवितुः सवार्य एव ।
( अविद्यमानस्य ऊष्मण उच्चारणम् )
हकारसोष्मोपहिताद्यकारा – 
द्वकाराद्वा सर्वसोष्मोष्मपूर्वात् ।
तत्सस्थानं पूवमूष्माणमाहु – 
स्तुच्छ्यान्दध्या आपृच्छ्यमृभ्वा ह्वयेह्यः ।। 52 ।।
उ.भा. – ( हकारसोष्मोपहितात् ) हकारेण सोष्मभिश्चोपहितात् , यकाराद्वकाराद्वा, ( सर्वसोष्मोष्मपूर्वात् ) सर्वैरूष्मभिः सोष्मभिश्चोपहितात्, पूर्वम् , ( तत्सस्थानम् ) तेषां समानस्थानम् , ऊष्माणमाहुः । स दोषः । तुच्छ्यान् , दध्याः , आपृच्छ्यम् . ऋभ्वा, ह्वये, अह्यः इत्येवमादिषु । तुच्छ्यान् – तुच्छ्यान्कामान्करते सिष्विदानः । दध्याः – पश्चा स दध्या यो अघस्य धाता । आपृच्छ्यम् – आपृच्छ्यं धरुणं वाज्यर्षति । ऋभ्वा – पुरुहूतो यः पुरुगूतं ऋभ्वा । ह्वये – तत्र देवाँ उप ह्वये । अह्यः – शतचक्रं योह्यो वर्तनिः । 
( अधिकयमस्योच्चारणम् )
पकारवर्गोपहिताच्च रक्ताद् – 
न्यं यमं तृप्णुताप्नानमौभ्नात् ।। 53 ।।
उ.भा. – ( पकारवर्गोपहितात् ) पकारवर्गेणोपहितात् , रक्तात् – अनुनासिकात् , पूर्वम् , अन्यं यमम् अधिकमाहुः । तृप्णुत, आप्नानम् औभ्नात् इत्येवमादिषु । स दोषो वर्जयितव्यः । तृप्णुत – समु तृप्णुत ऋभवः । आप्नानम् – आप्नामं तीर्थं क इह प्र वोचत् । औभ्नात् – दृळहा न्यौभ्नादुशमान औजः । 
( स्वरोपधादनुनासिकात्पूर्वमनुस्वारस्योच्चारणम् , उपधाया अन्यवर्णत्वं वा )
अनुस्वारमुपधां वान्यवर्णां 
स्वरोपधात्सोष्मयमोदयश्चेत् ।
तङ् घ्नन्त्यञ्ज्मो जङ्घ्नत ईङ्खयन्तीः 
सञ्ज्ञातरूपोथ सञ्ज्ञानमिन्द्रः ।। 54 ।।
उ.भा. – तत्सस्थान पूर्वम् इत्यतः पूर्वमित्यनुवर्तते । पकारवर्गोपहिताच्च रक्तात् इत्यतो रक्तादिति वर्तते । स्वरोपधात् रक्तात्पूर्वम् अनुस्वारम् आहुः । उपधां वान्यवर्णाम् । तौ दोषौ परिहरेत् । स रक्तः, ( सोष्मयमोदयाः ) सोष्मोदयो वा यमोदयो वा, ( चेत् ) यदि, भवति । तङ् घ्रन्ति, अञ्ज्मः, जङ्घ्नतः, ईङ्खयन्तीः, सञ्ज्ञातरूपः, सञ्ज्ञानमिन्द्रः इत्येवमादिषु । तङ् घ्नन्ति – नकिष्टङ् ध्नन्त्यन्तिती न दूरात् । अञ्ज्मः – गोभिरञ्ज्मो मदाय कम् । जङ्घ्नतः – पवमानस्य जङ्घ्नतः । ईङ्खयन्तीः – ईङ्खयन्तीरपस्युवः । सञ्ज्ञातरूपः – सञ्ज्ञतरूपश्चिकेतदस्मै । सञ्ज्ञानमिन्द्रः – सञज्ञानमिन्द्रश्चाग्निश्च । एषा योजना ये रक्तात्पूर्वमनुस्वारं कुर्वन्ति तेषाम् । 
ये न कुर्वन्ति ते पूर्वग्रहणं निवर्त्त्य स्वरोपधात् रक्तात्परम् अनुस्वारम् आहुः उपधां वान्यवर्णां कुर्वन्तीति योजना कर्तव्या । 
केचिद्रक्तमेवानुस्वारमाहुः । तैरेवमयं योगः परिवर्तितव्यः । अनुस्वारमुपधां वान्यवर्णां स्वरोपधं सोष्मयमोजयश्चेत् इति । अस्मिन् पक्षे स्वरोपधं रक्तमनुस्वारं कुर्वन्तीति योजना कर्तव्या । तान्येवोदाहरणानि ।
( अनुनासिकात्परस्य वर्णस्य द्विरुच्चारणम् )
सान्तस्थादौ धारयन्तः परक्रमं 
शर्मन्स्यामास्मिन्सु जनाञ्छ्रू धीयतः ।। 55 ।।
उ.भा. – ( सान्तस्थादौ ) सान्तःस्थास्य संयोगस्यादौ, रक्तं धारयन्तः – विलम्बमानाः, परक्रमं कुर्वन्ति । शर्मन्स्याम, अस्मिन्सु, जनाञ्छ्रूधायतः इति यथा । शर्मन्स्याम – शर्मन्स्याम मरुतामुपस्थे । अस्मिन्सु – अस्मिन्स्वेतच्छकपूत एनः  । जनाञ्छ्रूधीयतः – सं यावप्नस्थो अपसेव जनाञ्छ्रूधीयतः  ।
( अनुनासिकैः स्वराणामनुनासिकता )
रक्तैः रागः समवाये स्वराणां 
न नूनं नृम्णं नृमणा नृभिर्नृन् ।। 56 ।।
उ.भा. – रक्तैः समवाये स्वराणां रागः क्रियते । न नूनम् , नृम्णम् , नृमणाः, नृभिर्नॄन्  इत्येवमादिषु । न नूनम् न नूनमस्ति नो श्वः । नृम्णम् – नृम्णं तद्धत्तमश्विना । नृमणाः – नृमणा वीरपस्त्यः । नृभिर्नॄन् – कर्हि स्वित्तविन्द्र यन्तृभिर्नृन् । 
( अनुनासिकात्परस्य हकारस्य सोष्मत्वम् )
रक्तात्तु सोष्मा क्रियते हकारो 
दध्यङ ह देवन्हवते महान्हि । । 57 ।।
उ.भा. – रक्तात् परो हकारः सोष्मा क्रियते । दध्यङ् ह, देवान्हवते, महान्हि इत्येवमादिषु । दध्यङ ह दध्यङ ह मे जनुषम् । देवान्हवते – देवान् हवत ऊतये । महान्हि – दक्षसो महान्हि षः । 
( संयोगानां चत्वारो दोषाः )
संयोगानां स्वरभक्त्या व्यवायो 
विक्रमणं क्रमणं वायथोक्तम् । 
विपर्ययो  वा व्यत तिल्विलेज्म –
 न्द्रप्सोजुष्रन्सार्ञ्जयोष्ट्रां प्र नेष्ट्रात् ।। 58 ।।
उ.भा. – संयोगाना क्वचिदविद्यमानया स्वरभक्त्या व्यवायः क्रियते । संयोगस्य मध्ये क्वचित्स्वरमुत्पादयन्ति इत्यर्थः । क्वचित् विक्रमणम् । विक्रमण नामद्विर्वचनाभावः । क्वचिच्च अयथोक्तं क्रमणं क्रियते । क्वचित् विपर्ययः । विपर्ययो नाम – विद्यमानां स्वपभक्तिं न कुर्वन्ति इत्यर्थः । इमे चत्वारो दोषाः संयोगस्य भवन्ति । तान्वर्जयेत् । 
व्यत इत्यत्र विक्रमणम् । तिल्वले, अज्मन् इत्येचयोर्द्वित्वाभवानमकृत्वा अदीर्थोषिता उच्चारयन्ति । तत्र स्वरभक्त्या व्यवाय इव भवति । द्रप्सः विक्रमणमेव । अजुष्रन् इत्यत्र षकारात्परं टकारमिव किञ्चदुत्पाद्यायथोक्तं क्रमणं कुर्वन्ति । सार्ञ्जयः इत्यत्र विपर्ययः । अष्ट्राम् , प्र, नेष्ट्रात् इत्येतेषु च क्रमणमेव । 
व्यत – शूरो यो युत्सु तन्वं परिव्यत । तिल्विले – भद्रे क्षेत्रे निमिता विल्विले वा । अज्मन् – विश्वो वो अज्मन्भयते वनस्पतिः । द्रप्सः – द्रप्सश्चस्कन्द प्रथमां अनु द्यून् । अजुष्रन् – स्वसारः श्यावीमरुषीमजुष्रन् । सार्ञ्जयः – भरद्वाजन्सार्ञ्जयो अभ्ययष्ट । अष्ट्राम् – अष्ट्रां पूषा शिथिरामुद्वरीवृजत् । प्र – प्र देवं देव्या धिया । नेष्ट्रात् – नेष्ट्रात्सोमं द्रविणोदः पिब ऋतुभिः । 
विवृत्तिषु प्रत्ययादेरदर्शनं 
यथा या ऐच्छश्च य औशिजश्च ।। 59 ।।
उ.भा – विवृत्तिषु ( प्रत्ययादेरदशनम् ) प्रत्ययस्यादेः अदर्शनम् – लोपः, क्रियते । स दोषः । यथा – या ऐच्छः – इमा गावः सरमे या ऐच्छः । य औशिजः – कक्षीवन्तं य औशिजः । 
इउसंधौ संध्यवचन च कासुचित् 
स इदस्ता कस्त उषो यथैते ।। 60 ।।
उ.भा. – ( इउसंधौ ) इ उ इत्येतयोः संधौ, कासुचित् विवृत्तिषु, ( संध्यवचनम् ) संध्यक्षरवचनम् प्रत्ययादर्शनं च क्रियते । तौ दोषौ वर्जयेत् । यथा – स इदस्ता – स इदस्तेव प्रति धादसिष्यन् । स इन्द्र चित्राँ अभि तृन्धि वाजान् । कस्त उषः  - कस्त उषः कधप्रिये । त उत्स्नाय रयिमभि प्र तस्थुः । 
समानवर्णासु विपर्ययो वा 
यथा ह्यूती इन्द्र क आसतश्च ।। 61 ।।
उ.भा. – समानवर्णासु विवृत्तिषु कासुचित् विपर्ययः क्रियते, प्रत्ययादेः वा अदर्शनम् । को विपर्ययः ? वर्णयोः पूर्वो वर्णः परः क्रियते परश्च पूर्वः क्रियते । स विपर्ययः । तौ दौषो लक्षयेत् । ऊती इन्द्र, क आसतः इति यथा । ऊती इन्द्र – आ न स्तुत उप वाजेभिरुती इन्द्र, अच्छा यो गन्ता नधमानभूती इत्था । क आसतः – क आसतो वचसः सन्ति , त आ गमन्तु त इह । 
अभिव्यादानं च विवृत्तिपूर्वे 
कण्ठ्ये ता आपोवसा एति दीर्घे ।। 62 ।।
उ.भा. -  विवृत्तिः पूर्वा अस्मात्स विवृत्तिपूर्वः । तस्मिन् विवृत्तिपूर्वे कण्ठ्ये दीर्घे प्रत्यय इति । यदि सप्तमीनिर्देशो विज्ञायते क आसत इतयेवमादिष्वभिव्यादानमेव स्यात् । स तत्र विपर्यय उक्तः – समानवर्णासु विपर्ययो वा इति । तस्मान्न सप्तमी निर्देशः । कथम् । विवृत्तिः पूर्वा यस्मादक्षरात्तद्विवृत्तिपूर्वमक्षरम् । विवृत्तेः पूर्वमपि विवृत्तिपूर्वम् ।   
( विवृत्तिपूर्वे ) ते उभे , कण्ठ्ये दीर्घे यदा भवतस्तदा कासुचिद्विवृत्तिषु अभिव्यादानं क्रियते कासुचित्प्रत्ययादेरदर्शनम् । एतौ दोषौ वर्जयेन्मेधावी । 
किमिदमभिव्यादानमिति ? आदानम् – आरम्भः । विविधं विपुलं विशालं वा आदानम् । अथवा, आदानमेव – व्यादानम् । केनचिदभिव्याप्तमभिभूतं वा व्यादानं यस्य तदिदमभिव्यादानं भवत्यक्षरम् । किमुक्तं भवति ? पादमात्रा विवृत्तिरिह समधिका क्रियते । तया परस्यारम्भो व्याप्यत इत्यर्थः । क्व ? ता आपः , अवसा आ इत्येवमादिषु । 
ता आपः – ता आपो देवीरिह मामवन्तु । अवसा आ – स्वस्त्या कृहेभ्य आवसा आ विमोचनात् , या आपो दिव्याः, ता आ चरन्ति ।ते दोषाः । तत्र श्लोकः – 
अभ्रमध्ये यथा विद्युद् दृश्यते मणिसूत्रवत् । 
एष च्छेदो विवृत्तीनां यथा बालेषु कर्तरी ।। 
( दोषाणामसंख्यता शस्त्रस्य प्रयोजनं च )
न दोषाणां स्वरसंयोगजाना – 
मन्तो गम्यः संख्ययाथेतरेषाम् ।। 63 ।।
उ.भा. – एषां दोषाणां स्वरसंयोगजानाम् – स्वरेषूच्यमानेषूत्पद्यन्ते च दोषास्तेषाम् इत्यर्थः । अथेतरेषाम् – व्यञ्जनसंयोगजानाम् । संख्यया – गणनया, अन्तः – पारम् , ( न गम्यः ) गन्तुमशक्यम् । कस्मात् ? उच्चावचाः प्रयोक्तारो ननास्थानकरणानुप्रदानन्वरोच्चाररणास्तथा नानाप्रकृतिस्वभावशीलसमाचाराः केषु वर्णेषु कान्दोषाञ्जनयन्तीत्यज्ञानात् ।।
शक्यस्तु शस्रादधि साधु धर्मो 
युक्तेन कृत्स्नः प्रतिपत्तुमस्मात् ।। 64 ।।
उ.भा. – अस्माच्छास्त्रादधि वर्णानां कृत्स्नो धर्मः, साधु युक्तेन – साधु धर्मयुक्तेन, प्रतिपत्त्रा प्रतिपत्तुं शक्यः । साधु युक्तो नाम – मनोवाग्बुद्धियुक्तस्तत्त्वार्थदर्शी शिक्षालक्षणविदूहापोहवितर्कज्ञः शास्त्रागमकुशलो ध्यानपरोवितथाध्यवसायी ।   
( वर्णानामुच्चारणे अकारस्य अपेक्षा )
अकारस्य करणावस्थयान्यान्स्वरान्ब्रूयात् ।। 65 ।।
उ.भा. – ( अन्यान्स्वरान् ) अ ऋ इ उ एवमाद्यान्स्वरान् , ( अकारस्य करणावस्थया ) ब्रूयात् ।। 
तद्धि संपन्नमाहुः ।। 66 ।।
उ.भा. – अकारस्य करणावस्थया इ ई उ ऊ इत्येवमाद्यानन्यानपि स्वरान्ब्रूयात् । तद्धि संपन्नम् । ( आहुः ) भवति । 
परानकारोदयवद्विवक्षेत् 
सर्वत्र वर्णानिति संपदेषा ।। 67 ।।
उ.भा. – परान् – ककारादीनपि व्यञ्जनसंज्ञकान् , वर्णान् । अकोदयवत् – अकारोजयानिव , विवक्षेत् – वक्तुमिच्छेत् । सर्वत्र वर्णानिति – आहुराचार्याः क का कि की कु कू इति यथा । संपदेषा वर्णानाम् । सा संपदुभाभ्यां पटलान्यां व्याख्याता ।
( दोषनिरसनपूर्वकं वर्णशिक्षायाः सप्रयोजनत्वस्थापनम् )
शास्त्रापवादात्प्रतिपत्तिभेदान्नि – 
न्दन्त्यकृत्स्नेति च वर्णशिक्षाम् ।। 68 ।।
उ.भा. – ( शास्त्रापवादात् ) शास्त्राणामपवादात् । दोषाः सन्ति पुररुक्तताविस्पष्टार्थता कष्टशब्दताशक्तार्थतेत्येवमादयः । तेष्वशक्यार्थता दोषोस्मिञ्छास्त्रे संनिहितः । नहि कमक्षरं यथोच्यारयितुं शक्यम् । अस्माच्छास्त्रापवादात् ।  
प्रतिपत्तिभेदाच्च निन्दन्त्यकृत्स्नेति च वर्णशिक्षाम् । अकृत्स्ना इति – अप्रयोजना इत्यर्थः । किमिति ? प्रतिपत्तिभेदो नाम – आहुर्धोष, घोषवतामकारम् इत्युक्त्वा अत्रोत्पन्नावपर ऊष्मघोषौ इत्येवमदीनां वर्णप्रतिपत्तिभेदो विरुद्धविधानानि । 
सैतेन शस्त्रैर्न विशिष्यतेन्यैः
कृत्स्नं च वेदाङ्गमनिन्द्यमार्षम् ।। 69 ।।
उ.भा. – यदुच्यते – इह यथोक्तं तथा वर्णोच्चारणं कर्तुमशक्यं तस्मादकृत्स्नेयं वर्णशिक्षेति – तन्न । कथम् ? ( सा ) शिक्षाः, एतेन एव विधानेन अन्यैः शस्त्रैर्न विशिष्यते । अन्येष्वपि हि शास्त्रेषु ग्रस्त निरस्त इत्येवमादयो वर्णानां दोषा विधीयन्ते । तानि चाशक्यार्थविधानादकृत्स्नानीति नोच्यन्ते । तानि च कृत्स्नान्येव भवन्ति । तस्मादिदमपि शास्त्रं कृत्स्नं भवितुमर्हति । 
प्रतिपत्तिभदश्च न । अन्येष्वपि शास्त्रेष्वेवंविधा विकल्पाः सन्ति । तस्मात् अनिन्द्यम् । वेदाङ्गं च – षट्सु वेदाङ्गेष्विदमप्येकमङ्गम् । कल्पो व्याकरणं निरक्तं शिक्षाच्छन्दोविचितिज्योंतिषामयनमिति । तस्माच्चानिन्द्यम् । आर्षं च वेदाङ्गशास्त्रम् । आर्षं च लोके प्रमाणं भवति । तस्माच्चानिन्द्यम् । अपि चात्र श्लोकाः –
उक्त्वोदाहरणं किचिद् बरुग्रन्थधरो नरः । 
आक्षिप्तः शैक्षिकेणेह तृणाग्निरिव शाम्यति ।। 
सुबहुज्ञोपि यो भूत्वा शिक्षां चेन्नाधिगच्छति । 
न राजति सभायां स शैक्षिकस्य समीपतः ।।
ब्राह्मणेषु समेतेषु विद्वत्सु च बहुष्वपि ।
ब्रह्योद्ये संप्रवृत्ते यः शैक्षिकः स विराजते ।।
इति श्रापार्षदव्याख्यायामानन्दपुरवास्तव्यवज्रटपुत्रउवटकतौ
प्रातिशाख्यभाष्ये चतुर्दशं पटलम् ।। 
15. ओंकारपटलम् (वेदाध्ययन-पटलम्)
वेदाध्ययने गुरुशिष्ययोरुपवेशनप्रकारः
गुरवे शिष्यप्रार्थना
ओंकारस्य महिमा तदुच्चारणप्रकारश्च
वेदाध्ययने गुरुप्रक्रिया शिष्यप्रक्रिया च
प्रश्नस्वरूपमध्यायस्वरूपं च
वेदाध्ययने गुरुप्रक्रिया शिष्यप्रक्रिया च (पूर्वानुवृत्ता)
(वेदाध्ययने गुरुशिष्ययोरुपवेशनप्रकारः)
पारायणं वर्तयेद् ब्रह्मचारी
गुरुः शिष्येभ्यस्तदनुव्रतेभ्यः।
अध्यासीनो दिशमेकां प्रशस्तां
प्राचीमुदीचीमपराजितां वा।।1।।
उ.भा. – पारायणम् – अध्ययनम्, वर्तयेत् – कुर्यात्, गुरुः – उपाध्यायः, ब्रह्मचारी भूत्वा तावन्तं कालम्। शिष्येभ्यस्, तदनुव्रतेभ्यः –गुरावध्ययने च ये भक्तास्तेभ्यः। प्रशस्तामेकां दिशमध्यासीनः –प्राचीनः –पूर्वाम्, उदीचीम् – उत्तराम्, अपराजिताम् वा – प्रागुदीचीम्।।
एकः श्रोता दक्षिणतो निषीदेत् द्वौ वा।।2।।
उ.भा. –  एकः, श्रोता –शिष्यः , दक्षिणतः, निषीदेत् – उपविशेत् – इत्यर्थः। द्वौ वा श्रोतारौ दक्षिणत एव निषीदेवताम्।।
भूयांसस्तु यथावकाशम्।।3।।
उ.भा. –  भूयांसः – बहवः, श्रोचारो यदि स्युः, यथावकाशम् – यत्र यत्रावकाशस्तत्र तत्र निषीदेयुः।।
(गुरवे शिष्यप्रार्थना)
तेधीहि भो3 इत्यभिचोदयन्ति
गुरुं शिष्या उपसंगृह्य सर्वे।।4।।
उ.भा. –  ते सर्वे शिष्याः, उपसंगृह्य – गुरोः पादौ पाणिभ्यामुपपीड्य शिरसि कृत्वा, अधीहि भो3 इत्यनेन गुरुमभिचोदयन्ति।।
(ओंकारस्य महिमा तदुच्चारणप्रकारश्च)
स ओ3मिति प्रस्वरति त्रिमात्रः
प्रस्वार स्थाने स भवत्युदात्तः।
चतुर्मात्रौ वार्धपूर्वानुदात्तः
षण्मात्रो वा भवति द्विःस्वरः सन्।।5।।
उ.भा. –  स गुरुः ओ3मिति, प्रस्वरति – शब्दं करोति। त्रिमात्रः प्रस्वारः – स ओंकारशब्दस्त्रिमात्रः। स्थाने भवति। उदात्तः च। किमिदं स्थानमिति ? उपांशुध्वाननिमदोब्दिमन्मन्द्रमध्यमताराणि स्थानानि। निषादे पञ्चमे मन्द्रमध्यमतारेषु स्थानेषु (एकस्मिन्) स्थाने प्रयोज्यः स्यात्। तेनैव प्रकारेण प्रणवं कुर्यात्। तान्येतान्युक्तानि भवन्ति। (वा-) अथवा, चतुर्मात्रः संभवति। अर्धपूर्वोनुदात्तो यस्य सः अर्धपूर्वानुदात्तः। (वा-) अथवा, षण्मात्रो भवति द्विःस्वरः सन्। इमे त्रयः प्रणवाः। तेषामाद्यो बहुभिः परिगृहीतः, न मध्यमः। किमिति न ज्ञायते ? अस्माभिस्तूत्तमः पठ्यते।।
अध्येयतुरध्यापयितुश्च नित्यं स्वर्गद्वारं ब्रह्म वरिष्ठमेतत्।
मुखं स्वाध्यायस्य भवेत्।।6।।
उ.भा. – अध्येतुः – शिष्यस्य, ध्यापयितुश्च, नित्यम् – ध्रुवम्, प्रणवो भवति स्वर्गद्वारम्। वरिष्ठम् – प्रधानम्, ब्रह्म इति एतत् अक्षरम्, प्रतीयात् – जानीयात्। मुखम् – आदौ, स्वाध्यायस्य भवेत् ब्रह्म।।
न चैतत्संदध्यात्स्वाध्यायगतं परेण।।7।।
उ.भा. – एतत् – ओंकारमक्षरम् , (स्वाध्यागतम्) – स्वाध्यायार्थं प्रयुक्तम्, परेण – परपादेन वा अर्धर्चेन वा, न संदध्यात्। यज्ञकर्मणि तु संधानं भवति चोदितत्वात्।।
(वेदाध्ययने गुरुप्रक्रिया शिष्याप्रक्रिया च)
प्रचोदितोभिक्रमते यतास्य
क्रमः परस्ताद्विहितस्तथैव।।8।।
उ.भा. – तथा शिष्येण प्रटोदितो गुरुरोंकारं कृत्वा , अभिक्रमते – अध्ययनमुच्चारयति। यतास्य, क्रमः – आनुपूर्व्यम्, परस्तात् – उत्तरत्र, (विहितः-) विहितम्- दक्षिणाय प्रथमं प्रस्नमाह इति तथैव।।
सर्वोदात्तं त्विह तस्मिन्नपृक्त-
मक्षैप्रयुक्तं द्विरुपस्थितं वा।।9।।
उ.भा. – इह – पारायणप्रवचन, तस्मिन् – अभिक्रमणे, सर्वोदात्तं च यत्तत्पदम्, अक्षैप्रयुक्तम् अपृक्तं वा उपस्थितं वा । शिष्यज्ञापनार्थं गुरुः द्विः उच्चारयति। प्र। आ। रोदसी इति, उभे इति यथा। अक्षैप्रयुक्तम् इति कस्मात् ? उद्वेति। एवमेके।।
अपर उकाराकारयोरपि सर्वोदात्तमित्येव सिद्धत्वादपृक्तम् अक्षैप्रयुक्तमित्यनर्थकं भवति। तस्मात्पाठान्तरेण वर्णयन्ति – अपृक्तं सन्नक्षैप्रयुक्तम् इति। ननु अत्राप्युपस्थिमित्येव सिद्धम्। सत्यम्, नियमार्थमिदमुच्यते इह मा भूत्। क्व? उद्वेति। उदु ष्य देवः इत्येवमादौ नियमः स्यात्।
अथवोपस्थितं वेति उपस्थिते विभाषाप्राप्तेर्नित्यार्थमस्य ग्रहणम् – अपृक्तमक्षैप्रयुक्तमिति।।
अभिक्रान्ते द्वैपदे वाधिके वा
पूर्वं पदं प्रथमः प्राह शिष्यः।।10।।
उ.भा. – गुरुणा द्वैपदे बाधिके वा, (अभिक्रान्ते-) प्रोक्ते, पूर्वं पदम् – प्रश्नाद्यं पदम्, प्राह, (प्रथमः-) दक्षिणः, शिष्यः। ततः पश्चादितरे प्राहुः । अस्मिन्पटले यदुक्तं विधानं तेन दाक्षिणात्याः पठन्ति। तस्मादिष्टज्ञापनत्वाभिप्रायेण किंचिदुक्तं मत्वा तत्कश्चिच्छिष्यत इति।।
निर्वाच्ये तु भो3इति चोदना स्या-
न्निरुक्त ओं भो3इति चाभ्यनुज्ञा।।11।।
उ.भा. – शिष्येण, (निर्वाच्ये-) निर्वक्तव्ये, गुरौ भो3इति चोदना स्यात्। तेन निरुक्त ओं भो3इति चार्थं पुनर् गृहीतमावतयन्, अभ्यनुज्ञा स्यात्।।
परिपन्नं प्राकृतमूष्मसधि
नकारस्य लोपरेफोष्मभावम्
असंयुक्तमृपरं रेफसधिं
विवत्तिमित्यत्र निदर्शनानि।।12।।
उ.भा. -  परिपन्नम् –त्वं राजेन्द्र इत्येवमादि। (प्राकृतमूष्मसंधिम् -) प्राकृताक्षरमूष्मसंधौ – अग्निश्च, यस्ते मन्यो, यश्शम्बरं पर्वतेषु। नकारस्य लोपभावम्-अस्माँअस्माँ इति, रेफभावम् – रश्मीँरिव , अभीशूँरिव । ऊष्मभावम् – पशून्ताँश्चक्रे, ताँस्ते अश्याम, नृः पात्रम्। असंयुक्तम् – तव वायवृतस्पते। ऋपरम् – प्र ऋभुभ्यः। रेफसंधिम् – अन्तर्वावत् , अग्नी रक्षांसि। विवृत्तिम् – स ई पाहि। इत्येतानि निदर्शनान्याहुराचार्याः। कस्य निदर्शनानोत्येतदागमयितव्यम्। केचिदेतं श्लोकं न पठन्ति।।
प्रत्युच्चार्यैतद्वचनं परस्य
शिष्यस्य स्याद् भो3इति चोदना वा।
अर्धर्चोदर्केषु तु वर्जयेयु-
रध्यायान्तेषूभयथा स्मरन्ति।।13।।
उ.भा. – प्रत्युच्चार्यैतद्वचनम्, परस्य –गुरोः – इत्यर्थः। शिष्यस्य भो3इति चोदना स्यात् न वा स्यात्। अर्धर्चोदर्केषु – अर्धर्चसमाप्तिषु, तां चोदनां वर्जयेयुः। अध्यायान्तेषु अर्धर्चोदर्केषु उभयथा स्मरन्ति आचार्याः वर्जनं वा न वेति।।
गुरुः शिष्यस्य पदमाह मुख्यं
समासश्चेदमसासो यदि द्वे।।14।।
उ.भा. – गुरुः शिष्यस्य प्रश्ने, मुख्यम् – एकम्, पदमाह, (चेत्-) यदि, समासः। यद्यसमासो द्वे पदे आह।।
एतेन कल्पेन समाप्य प्रश्नं
प्रत्याम्नायुस्तं पुनरेव सर्वे।।15।।
उ.भा. – एतेन, (कल्पेन-) विधानेन, प्रश्नं समाप्य सर्वे शिष्याः तमेव प्रश्नं पुनःपुनः, (प्रत्याम्नायुः-) अभ्यस्येयुः।।
तत ऊर्ध्वं संततं संवृतेन
प्रविग्रहेण मृद्ववग्रहेण।
सर्वोदाचेन च चर्चयेयुः सर्व
इमान्युपस्थापयन्तः पदानि।।16।।
उ.भा. -  ततः – तस्मादभ्यासात्, ऊर्ध्वम् , संततम् – अविच्छिन्नम् , संवृतम्-समानम् , (संवृतेन-) मृद्ववग्रहेण प्रविग्रहेण । प्रश्लिष्टो यस्मिन् संभवति स प्रविग्रहः। उद्वेति इत्येवमादिषु प्रविग्रहेषु प्रश्लिष्टं विश्लिष्टं कुर्यात् – कालाधिक्येन कुर्यात् – इत्यर्थः। मृद्ववग्रहेण – मृदवोवग्रहा यस्मिन्स मृद्ववग्रहस्तेन। सर्वोदात्तेन स्वरेण चर्चयेयुः। आदिपदिकाश्चोत्तरपदिकाश्च भूत्वा सर्वे शिष्यास्तमेव प्रश्नम्। इमानि पदानि यानि वक्ष्यामस्तानि, उपस्थापयन्तः – सेतिकरणानि कुर्वन्तः इत्यर्थः।।
अभ्युत्परा निर्व्युप सं प्रति प्र
न्यध्यत्यया दुःस्वपि पर्यवानु।।17।।
उ.भा. – अभि, उत्, परा, निः, वि, उप, सम्, प्रति, प्र, नि, अधि, अति, अप, आ, दुः, सु, अपि, परि, अव, अनु – इत्येतानि पदानि केषांचिच्छास्त्रिनां सेतिकरणानि भवन्ति –उदिति , परेति । अस्माकं तु न। यानि सेतिकरणानि तेष्वेवाय विधिः कर्तव्यः।।
आद्यं स्थितोपस्थितमेकमेषा-
मर्धर्चान्ते कुर्युरथो द्विंषघौ।।18।।
उ.भा. – (एषाम्-) तेषमुपसर्गाणाम्, आद्याम् अभीति एकम् उपसर्गम् अर्धर्चान्ते वर्तमानम् अथो द्विंषधौ वा विवृत्तिस्थाने स्थितोपस्थितं कुर्युः। तेषामेव शाखिनाम्। अभीत्यभि।।
च घ हि वेति च सर्वत्र तेषा
मनेकं चेत्संनिपतेद् द्वितीयम्।।19।।
उ.भा. -  च, घ, हि, वा – इत्येतानि सर्वत्र स्थितोपस्थितानि कुर्यु-। चेति च। घेति घ। तेषाम् – उपसर्गाणाम्, (चेत्-) यदि, अनेकं संनिपतेद् द्वितीयम् एव सेतिकरणं कुर्युः , नेतरत्। उत्। परेति।।समस्यन्तश्च द्विपदाद्यर्धर्चौ
व्यवस्यन्त इतराश्चर्चयेयुः।।20।।
उ.भा. – पश्वा न तायुम् इत्येवमादीनां द्विपदानां सूक्तानाम्, (द्विपदाद्यर्धर्चौ-) द्वौ द्वावर्धर्चौ, (समस्यन्तः-) एकैकम् ऋचं कुर्वन्तः। व्यवस्यन्तः –पृथक्कुर्वन्तः, इतराः – अधिका याः सूक्तेषु – साधुर्न गृघ्नुः इति यथा। तास्तथैव चर्चयेयुः। आदुग्रहणम् आदिपदस्यैतदुच्यते।।
दक्षिणाय प्रथम प्रश्नमाह प्रदक्षिणं तत ऊर्ध्वं परीयुः।।21।।
उ.भा. – दक्षिणाय शिष्याय प्रथमं प्रश्नमाह गुरुः । तत अध्ययनारम्भात् ऊर्ध्वं क्वचिद् गच्छन्तः शिष्याः, (प्रदक्षिणम्-) दक्षिणम् आचार्यं कृत्वा, परीयुः। प्रदक्षिणावृत्ताः परीयुरिति वा योजयितव्यम्।।
एवं सर्वे प्रश्नोध्यायमुक्त्वो
पंसगृह्यातिसृष्टा यथार्थम्।।22।।
उ.भा. – एवम् – एतेन विधिना , प्रश्नशः सर्वे शिष्या, (अध्यायमुक्त्वा-) अध्ययनान्तं गत्वा, उपसंगृह्य गृहं तेन अतिसृष्टाः (यथार्थम्-) यथार्थाः स्युः – यद्यत्स्वकर्म तत्तत् कुर्युः इत्यर्थः।।
किमिदं प्रश्न इति?
(प्रश्नस्वरूपमध्यायस्वरूपं च)
प्रश्नस्तृचः।।23।।
उ.भा. – तृचः प्रश्न इत्युच्यते।।
पङ्क्तिषु तु द्वचो वा।।24।।
उ.भा. –पङ्क्तिषु तु ऋक्षु द्वृचो वा प्रश्नो भवति, तृचो वा।।
द्वे द्वे च पङ्केतरधिकाक्षरेषु।।25।।
उ.भा. – तस्याः, पङ्क्तेरधिकाक्षरेषु – त्रिष्टुवादिषु च्छन्दःसु, द्वे द्वे एव ऋचौ प्रश्नो भवति।।
एका च सूक्तम्।।26।।
उ.भा. – एका ऋक् यत् सूक्तम् भवति सा, च प्रश्नो भवति।।
समयास्त्वगण्याः परावरार्ध्याः ।।27।।
उ.भा. – समयाः परावरार्ध्याः प्रश्नेषु, (अगण्याः-) न गण्यन्ते।।
द्विपदे यथैका।।28।।
उ.भा. – द्विपदे यथैका ऋक्तथा गण्येते।।
सूक्तस्यशेषोल्पतरो यदि स्यात्पूर्वं स गच्छेत्।।29।।
उ.भा. – एवं परिकल्पमानेषु सूक्तस्य शेषो यद्यल्पतरः स्यात् प्रश्नात् पूर्वं स प्रश्नं गच्छेत्।।
यदि तु द्वृचो वा।।30।।
उ.भा. – यदि सूक्तस्य शेषो द्वृचो भवति पूर्व प्रश्नं गच्छेत् वा न वेति पङ्क्त्याः प्राक् छन्दसो द्वृचं पूर्वमेव गच्छेत्। यदि पराणि पङ्क्त्याः स्युः तदा पूर्वं न गच्छेत्। यदि मिश्राणि स्युः पङ्क्त्या तर्हि क्वचित् पृथक्स्यात्, पूर्वं गच्छेद्वा संख्यावशेन।।
ते षष्टिरध्याय उपाधिका वा सूक्तेसमाप्ते यदि ते समाप्ताः।।31।।
उ.भा. – ते प्रश्ना एवं गण्यमाना एकैकस्मिन् अध्याये षष्टिः भवन्ति। उपाधिका वा भवन्ति, (सूक्तेसमाप्ते-) सूक्तेष्वसमाप्तेषु, यदि ते प्रश्नाः, समाप्ता भवन्ति – यदि षष्टिः पूर्णा भवन्ति – इत्यर्तः। तदा यावद्भिः प्रश्नैः सूक्तशेषः समाप्यते तावद्भिरधिका षष्टिक्भवति। एवं प्रायेण सर्वत्र युज्यते।
क्वचित्सूक्ते समाप्त इति – जातिग्रहणं द्रष्टव्यम्। सूक्तेषु समाप्तेष्विति। यता चतुःषष्टिरध्यायाः।।
(वेदाध्ययने गुरुप्रक्रिया शिष्यप्रक्रिया च (पूर्वानुवृत्ता))
भो3इत्यर्धर्चे गुरुणोक्त आह
शिष्य ओं भो3इत्युचितामृचं च।।32।।
उ.भा. – अध्यायस्यान्त्ये अर्धर्चे समाप्ते भो3इति गुरुणोक्तं शिष्य ओं भो3इत्याह। वाढं युष्मदनुध्यानात्समाप्तम् – इत्यर्थः। उक्तां च ऋचमाह। उचितामृचं च। उचिता ऋक् – शतधारमृत्सम् इति । तथा – नमो ब्रह्मणे नमोस्त्वग्नये इति सा नित्यं स्वाध्याये परिधानीय ऋक्स्यात्।।
अथैके प्राहुरनुसंहितं तत्परायणे प्रवचनं प्रशस्तम्।।33।।
उ.भा. – अथैके (परायणे) आचार्याः प्राहुः, (तत्-) एतदेव, पारायणस्य प्रवचनम्, अनुसंहितम् – संहिताक्रमेण, प्रशस्तम् इति।।
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ
प्रातिशाख्यभाष्ये पञ्चदशं पटलम्।।
16. छन्दः-पटलम्(1)
प्रजापतेर्देवानामसुराणां च सप्त छन्दांसि
ऋषीणां छन्दांसि
यजुषां साम्नामृचां ब्रह्मणश्च छन्दांसि
ऋषीणां छन्दस्सु वर्गाणां त्रिविधत्वम्
ऋषीणां छन्दसामधिकारः
गायत्री तद्भेदाश्च
उष्णिक् तद्भेदाश्च
अनुष्टुप् तद्भेदाश्च
बृहती तद्भेदाश्च
पङ्क्तिस्तद्भेदाश्च
त्रिष्टुप् तद्भेदाश्च
जगती तद्भेदाश्च
अतिच्छन्दसां द्वौ वर्गौ
अतिच्छन्दसां प्रथमो वर्गः
अतिच्छन्दसां द्वितीयो वर्गः
प्रथमवर्गस्य उदाहरणानि
द्वितीयवर्गस्य उदाहरणानि
(प्रजापतेर्देवानामसुराणां च सप्त छन्दांसि)
गायत्र्युष्णिगनुष्टुप्च बृहती च प्रजापतेः।
पङ्क्तिस्त्रिष्टुब्जगती च सप्तच्छन्दांसि तानि ह।
अष्टाक्षरप्रभृतीनि।।1।।
उ.भा. – गायत्री, उष्णिक्, अनुष्टुप्, बृहती, पङ्क्तिः, त्रिष्टुप्, जगती, इति अष्टाक्षरप्रभृतीनि सप्त च्छन्दांसि। तानि प्रजापतेः वेदितव्यानि।।
चतुर्भूयः परं परम्।।2।।
उ.भा. – यथापरंपरं तेषु च्छन्दःसु पूर्वस्त् छन्दस उत्तरमुत्तरम्, (चतुर्भूयः) चतुर्भिरक्षरैर्भूयः, भवति।।
दैवान्यपि च सप्तैव।।3।।
उ.भा. – (दैवान्यपि-) देवानामपि , सप्तैव च्छन्दांसि भवन्ति।।
सप्त चैवासुराण्यपि ।।4।।
उ.भा. – आसुराण्यपि सप्तैव च्छन्दांसि भवन्ति।।
एकोत्तराणि देवानां तान्येवैकाक्षरादधि।।5।।
उ.भा. – तान्येव – गायत्र्यादीनि, (एकाक्षरादधि) एकाक्षरप्रभृतीनि, एकोत्तराणि देवानां भवन्ति।।
एकावमान्यसुराणां तः पञ्चदशाक्षरात्।।6।।
उ.भा. – तान्येव पञ्चदशाक्षरात् प्रभृति चेमानि, एकावमानि – एकैकन्यूनानि, असुराणां भवन्ति।।
(ऋषीणां छन्दांसि)
तानि त्रीणि समागम्य सनामानि सनाम तत्।
एकं भवत्यृषिच्छन्दस्तथा गच्छन्ति संपदम्।।7।।
उ.भा. – तानि – प्रजापतिदेवासुराणां छन्दांसि। (सनामानि-) समाननामानि, तानि त्रीणि, समागम्य-सह भूत्वा, सहभूतानां सनाम तदेकमृषिच्छन्दो भवति। तथा कथम्। प्रजापतेर्गायत्रमष्टाक्षरं देवानामेकाक्षरमसुराणां पञ्चदशाक्षरम्। तानि चतुर्विंशतिः। चतुरुत्तराणि भवन्ति। एवं सर्वाणि ऋषिच्छन्सि संपंदं गच्छन्ति।।
एवं त्रिप्रकृतीन्याहुर्युक्तानि चतुरुत्तरम्।
ऋषिच्छन्दांसि ।।8।।
उ.भा. – एवम् । कथम् । युक्तानि समाननामानि सनामेति च। त्रिप्रकृतीनि ऋषिच्छन्दांसि , (चतुरुत्तरम्-) चतुरुत्तराणि, आहुः।।
तैः प्रायो मन्त्रः श्लोकश्च वर्तते।।9।।
उ.भा. – तैः-ऋषिच्छन्दोभिः, (प्रायः-) प्रायेण, मन्त्रः, (वर्तते-) अनुवर्तते, श्लोकश्च।।
(यजुषां साम्नामृचां ब्रह्मणश्च छन्दांसि)
तत्पादो यजुषां छन्दः साम्नां तु द्वावृचां त्रयः।।10।।
उ.भा. – तत्पादः – तेषामृषिच्छन्दसां चतुर्थोंऽशः , यजुषां छन्दो वेदितव्यम्। साम्नां छन्दो द्वौ पादौ वेदितव्यौ। ऋचां छन्दः त्रयः पादा वेदितव्याः।।
गायत्र्यादि जगत्यन्तमेकद्वित्र्यधिकं तु तत्। 
आर्षवत्तत्समाहारो ब्राह्मो वर्गः षळुत्तरः।। 11।।
उ.भा. – (तत्-) तानि च्छन्दांसि यजुःसामऋचाम् , (गायत्र्यादि जगत्यन्तम्-) गायत्र्यादिजगत्यन्तानि, क्रमेण (एकद्वित्र्यधिकम् -) एकद्वित्र्यधिकानि, भवन्ति। कः क्रमः। यजुषां गायत्री षडक्षरा, उष्णिक्सप्तक्षरा। एवम् । तथा साम्नां द्वादशाक्षरा गायत्री, उष्णिक् चतुर्दशाक्षरा। तथा ऋचां गायत्र्यष्टादशाक्षराः, उष्णिगेकविंशत्यक्षरेति। एव सर्वत्र । तत्समाहारः – तेषामृग्यजुःसाम्नां छन्दसां समाहारः , आर्षवत् – ऋषिच्छन्दोवत्, द्रष्टव्यः। स ब्राह्मः - ब्रह्मणोऽयम्, वर्गः –गणः षडुत्तरो वेदितव्यः।।
अक्षराणि तु षट्त्रिंशद्गायत्री ब्रह्मणो मिता।।12।।
उ.भा. -  एवं समाहारे , (गायत्री ब्रह्मणः-) गायत्री ब्राह्मी, (अक्षराणि तु षट्त्रिंशत् -) षट्त्रिंशदक्षरा, (मिता-) वेदितव्या।।
यजुषां षळृचां त्रिः षट् साम्नां द्वादश संपदि।13।।
उ.भा. – कथं यद् ब्रह्मणो गायत्री षट्त्रिंशदक्षरा भवतीति मन्यसे। तच्छ्रुणु, यजुषां गात्री षडक्षरा। ऋचां त्रिः षट् – अष्टादशाक्षरा – इत्यर्थः। साम्नाम्, (द्वादश-) द्वादशाक्षरा। अस्यां संपदि षट्त्रिशदक्षरा भवति।।
(ऋषीणां वर्गाणां त्रिविधत्वम्)
ऋषीणां तु त्रयो वर्घाः सप्तका एकधेतरे।।14।।
उ.भा – ऋषीणां वर्गास्तु त्रयः सप्तका वेदित्वयः। इतरे – प्रजापतिदेवासुरयजुर्ऋक्सामब्रह्मणां वर्गाः, एकधा – एकप्रकाराः, भवन्ति – इत्यर्थः। एतदुक्तं भवति – आर्षादन्यषां सप्तानामाहुतानां छन्दसां ये वर्गास्ते गायत्र्यादिजगत्यन्त्याः – इत्यर्थः।।
(ऋषिच्छन्दसामधिकारः)
ऋषिच्छन्दांसि।।15।।
उ.भा. – प्रजापतिप्रभृतीनां छन्दांसि व्याख्यातानि। तेषु ऋषिच्छन्दांसि सोदाहरणानि विस्तरेण वक्ष्यति।।
(गायतरी सः चतुर्विंशत्यक्षरा।
अष्टाक्षरास्त्रयः पादाश्चत्वारो वा षळक्षराः।।16।।
उ.भा. – तेषु गायत्री चतुर्विंशत्यक्षा स्यात्। तस्या अष्टाक्षरास्त्रयः पादाः भवन्ति। अग्निमीळे पुवरोहितम्। षडक्षरा वा चत्वारः पादा भवन्ति।।
इन्द्रः शचीपतिर् वलेन वीळितः।
दुश्च्यवनो वृषा समत्सु सासहिः।।17।।
उ.भा. – इति षडक्षराया उदाहरणम्।।
पञ्चकाः पञ्च षड्वान्त्यः पदपङ्क्तिर्हि सा भुरिक्।
द्वौ वा पादौ चतुष्कश्च षट्कश्चैकस्त्रिपञ्चकाः।।18।।
उ.भा. – (पञ्चकाः-) पञ्चाक्षराः, पञ्च पादा भवनति यस्याः सा पदपङ्क्तिः नाम वेदितव्या। (षट् - ) षडक्षरः, वान्त्यः पादो भवति चत्वारश्च पञ्चकाः सा भुरिक् पदपङ्क्तिर्नाम वेदितव्या। (वा-) अथवा, द्वौ पादौ एकः चतुष्क एकः षट्कः, (त्रिप्चकाः-) त्रयश्च पञ्चाक्षराः, भवन्ति। सापि। त सामुदाहरणं वक्ष्यति।।
अधा हीन्द्रेति च तृचौ घृतमग्ने तमित्यृचः।।19।।
उ.भा. – अधा हि , इन्द्र इति तृचौ, घृत् , अग्ने तम् अद्य इत्येताश्च ऋचः तासामुदाहरणानि भवन्ति। अधा ह्यग्ने । इन्द्रेति षोडशिनः स्तोत्रियः – इन्द्र जुषस्व प्रवहा याहि शूरा हरीह। पिबा सुतस्य मतिर्न मध्वश्चकानश्चारुर्मदाय। एकमष्टाक्षरैर्विना पञ्चकाः पञ्च पादा भवन्ति। घृतं न पूतम्। अग्ने तमद्य।।
अष्टको दशकः सप्ती विद्वांसाविति सा भुरिक्।।20।।
उ.भा. – अष्टकः प्रथमः पाद उत्तरो दशकः अन्त्यः, (सप्ती-) , सप्तकः , सा भुरिक्। उदाहरणम् – विद्वांसाविद् दुरः पृच्छेत्।।
युवाकु हीति गायत्री त्रयः सप्ताक्षरा विराट्।
सैषा पादनिचृन्नाम गायत्र्येवैकविंशिका।।21।।
उ.भा. – युवाकु हि शचीनाम् इत्येषा , (त्रयः-) त्रिः, सप्ताक्षरा गायत्र्येव विराट्, (एकविंशिका-) एकविंशत्यक्षरा, पादनिचृन्नाम वेदितव्या।।
षट्कः सप्तकयोर्मध्ये स्तोतृणां विवाचीति।
यस्या सातिनिचृन्नाम गायत्री द्विर्दशाक्षरा।।22।।
उ.भा. – सप्तकयोर्मध्ये यस् – स्तोतृणां विवाचि – इति षट्कः पादः सातिनिचृन्नाम, (द्विर्दशाक्षरा-) विंशत्यक्षरा, गायत्री। पुरूतमं पुरूणां स्तोतृणाम् इति।।
षट्कसप्तकयोर्मध्ये स्तुह्यासावतिथिम्।
षळक्षरः प्रकृत्यैव व्यूहेनाष्टाक्षरोऽपि वा।।23।।
उ.भा. – तथा यस्या मध्ये – स्तुह्यावातिथिम् – प्रकृत्यैव षडक्षरो व्यूहेनाष्टाक्षरः सा च गायत्र्यतिनिचृदेव। प्रेष्ठमु प्रियाणाम् इति।।
उत्तरोत्तरिणः पादाः षट् सप्ताष्टाविति त्रयः।
गायत्री वर्धमानैषा व्तमग्ने यज्ञानामिति।।24।।
उ.भा. – उत्तरोत्तरिण एकैकाक्षरेण वर्धमानाः त्रयः पादाः, (षट् सप्ताष्टाविति-) षट्सप्ताष्टाक्षराः, यस्याः, (एषा-) सा, गायत्री वर्धमाना नाम वेदितव्या। त्वमग्ने यज्ञानाम् इति।।
अष्टकौ मध्यमः षट्क एकेषामुपदिश्यते।।25।।
उ.भा. – एकेषां शाखिनामाद्यन्तौ अष्टकौ पादौ मध्यमः षट्को यस्याः सा वर्धमानैव उपदिश्यते।।
स नो वाजेषु पादौ द्वौ जागतौ द्विपदोच्यते।।26।।
उ.भा.- स नो वाजेष्वविता पुरूवसुः इति जागतौ पादौ द्विपदा गायत्री उच्यते।।
आद्यान्त्यौ सप्तकौ यस्या मध्ये च दशको भवेत्।
यवमध्या च गायत्री स सुन्व इति दृश्यते।।27।।
उ.भा. – आद्यान्त्यौ पादौ सप्तकौ यस्या मध्ये च दशको भवेद्यवमध्या नाम सा गायत्री वेदितव्या। स सुन्वे यो वसूनाम्।।
षडक्षरः सप्ताक्षरस्तत एकादशाक्षरः।
एषोष्णिग्गर्भा गायत्री ता मे अश्व्यानामिति ।। 28।।
उ.भा. – षडक्षरः प्रथमः पादस्ततो द्वितीयः तृतीय एकादशाक्षरो यस्या एषोष्णिग्गर्भा नाम गायत्री वेदितव्या। ता मे अश्व्नां हरीणां नितोशना इति।।
(उष्णिक् तद्भेदाश्च)
अष्टाविंशत्यक्षरोष्णिक् सा पादैर्वर्तते त्रिभिः।
पूर्वावष्टाक्षरौ पादौ तृतीयो द्वादशाक्षरः।।29।।
उ.भा. – (अष्टाविंशत्यक्षरोष्णिक् सा-) यस्या अष्टाविंशत्यक्षराणि सा उष्णिग्भवति। त्रिभिः च पादैर्वर्तते। पूर्वावष्टाक्षरौ पादौ तृतीयो द्वादशाक्षरः।।
पुरउष्णिक् तु सा तस्मिन्प्रथमे मध्यमे ककुप्।।30।।
उ.भा. – तस्मिन् – द्वादशाक्षरे , प्रथमे सति पुरउष्णिक् भवति। तस्मिनद्वादशाक्षरे मध्यमे सति ककुप् भवति।।
अग्ने वाजस्य तच्चक्षुः सुदेवः समहेति च।
ऋचो निदर्शनायैताः परा यास्ता यथोदताः।।31।।
उ.भा. – उष्णिक्पुरउष्णिक्ककुभां क्रमेण एता ऋचः, (निदर्शनाय-) निदर्शनानि, भवनति – अग्ने वाजस्य गोमतः। तच्चक्षुर्देवहितं शुक्रमुच्चरम्। सुदेवः समहासति। परा या ऋचः ताः, यथोदिताः  - यथा कथ्यमानाः , तथा जानीयात्।।
यप्ताक्षरैश्चतुर्भिर्द्वे नदं मंसीमहीति च।
पादैरनुष्टुभौ विद्यादक्षरैरुष्णिहाविमे।।32।।
उ.भा. – सप्ताक्षरैश्चतुर्भिः पादैः द्वे ऋचावुष्णिहौ भवतः। पादैरनुष्टुभौ, (विद्यात्-) जानीयात् , अक्षरैः कृत्वा उष्णिहौ भवतः – नदं व ओदतीनाम् मंसीमहि वा वयम् इत्येते।।
ददी रेक्ण इति त्वेषा ककुम्न्यङ्कुशिरा निचृत्।
एकादशोऽस्याः प्रथम उत्तमश्चतुरक्षरः।।33।।
उ.भा. – अस्याः प्रथमः , (एकादशः-) एकादशाक्षरः। नाम्नि ककुप्शब्दाद् द्वितीयो द्वादशाक्षरः। उत्तमः – तृतीयः, चतुरक्षरः। एषा ककुम्न्यङ्कुशिरा निचृत्। उदाहरणम् – ददी रेक्णस्तन्वे ददिर्वसु।।
एकादशाक्षरौ च द्वौ मध्ये चैकः षळक्षर।
उष्णिक् पिपीलिकमध्या हरी यस्येति दृश्यते।।34।।
उ.भा. – यस्या एकादशाक्षरौ द्वौ पादौ तयोः मध्ये एकः षडक्षरः पिपीलिकमध्या नाम सा उष्णिक् वेदितव्या। हरी यस्य सुयुजा विव्रता वेः।।
ताभ्यां परः षळक्षरः प्र या तनुशिरा नाम।।35।।
उ.भा. – ताभ्याम् – एकादशाक्षराभ्यां पादाभ्याम्, षडक्षरः पादः परो भवति सोष्णिक् तनुशिरा नाम वेदितव्या। प्र या घोषे भृगवाणे न शोभे।।
आद्यः पञ्चाक्षरः पाद उत्तरेऽष्टाक्षरास्त्रयः।
अनुष्टुव्रर्भैषोष्णिक् सागस्त्येऽस्ति पितुं न्विति।।36।।
उ.भा. – आद्यः पञ्चाक्षरः पाद उत्तरे त्रयः पादा अष्टाक्षरा यस्या एषानुष्टुवगर्भोष्णिग् भवति। (सागस्त्ये-) सागस्त्य ऋषौ , विद्यते । पितुं नु स्तोषम् इति।।
(अनुष्टुप् तद्भएदाश्च)
द्वात्रिशदक्षरानुष्टुप् चत्वारोऽष्टाक्षराः समाः।।37।।
उ.भा. – या द्वात्रिंशदक्षरा सा अनुष्टुप् भवति। तस् चत्वारः पादा अष्टाक्षराः ते च समा वेदितव्याः। उदाहरणम् – गायन्ति त्वा गायत्रिणः इत्येवमादयः।।
कृतिर्द्वौ द्वादशाक्षरावेकश्चाष्टाक्षरः परः।। 38।।
उ.भा. – यस्याः (द्वौ) पादौ द्वादशाक्षरौ पूर्वौ स्तः परः (एकः) पादो अष्टाक्षरो भवति सानुष्टुप् कृतिः नाम वेदितव्। उदाहरणं वक्ष्यति।।
यस्यास्त्वष्टाक्षरो मध्ये सा पिपीलिकमध्यमा।।39।।
उ.भा. – यस्यास्तु द्वादशाक्षरयोः मध्येऽष्टाक्षरः पादो भवति सा पिपीलिकमध्या अनुष्टुब्भवति। वक्ष्यमाणोदाहरणम्।।
नवकौ द्वादशी द्व्यूना 
 ता विद्वांसेति काविराट्।।40।।
उ.भा. – नवकौ आद्यन्तौ पादौ मध्ये च द्वादशी पादः , (द्व्यूना -) द्वाभ्यां न्यूना, काविराड् वेदितव्या। ता विद्वांसा हवामहे वाम् इति।।
तेषामेकाधिकावन्त्यौ नष्टरूपा वि पृच्छामि।।41।।
उ.भा. – तेषाम् – एव नवकद्वादशिनां पादानाम्, अन्त्यौ, (एकाधिकौ-) एकैकेनाक्षरेणाधिकौ भवतः – नवाक्षरः प्रथमः पादः, दशाक्षरो द्वितीयः, त्रयोदशक्षरोऽन्तिमः, सानुष्टुप् नष्टरूपा नाम वेदितव्या। वि पृच्छामि पाक्या न देवान्।।
दशाक्षरास्त्रयो विराट् त्रयो वैकादशाक्षराः।।42।।
उ.भा. – दशाक्षरास्त्रयः पादा एकादशाक्षरा वा त्रयो यस्या भवन्ति अनुष्टुब् विराण्नाम सा वेदितव्या। तयोरुदाहरणे वक्ष्यामः।।
षण्महापदपङ्क्तिस्तु षट्कोऽन्त्यः पञ्च पञ्चकाः।।43।।
उ.भा. – (षण्महापदपङ्क्तिस्तु -) षड्भिः पादैर्यानुष्टुप्सा महापदपङ्क्रित्युच्यते। अन्त्यः पादः षट्कः। सर्वे पञ्च पञ्चका आद्याः। उदाहरणं वक्ष्यति।।
मा कस्मै पर्यू षु श्रुध्यग्ने
तव स्वादिष्ठा ता ऋचः।।44।।
उ.भा. – मा कस्मै , पर्यूषु, श्रुधि, अग्ने, तव स्वादिष्ठा – (ता ऋचः-) इत्येता ऋचः, निर्दिष्टलक्षणानामनिर्दिष्टोदाहरणानामुदाहरणानि।
कृतिः – मा कस्मै धातमभ्यमित्रिणे नः। अनुषटुप् पिपीलिकमध्या – पर्यू षु प्र धन्व वाजसातय। दशाक्षरा विराट् – श्रुधी हवं विपिरानस्याद्रेः । एकादशाक्षरा – अग्न इन्द्रश्न दाशुषो दुरोणे । महापदपङ्क्तिः – तव स्वादिष्ठाग्ने संदृष्टिः । 
( बृहती तद्भेदाश्च )
चतुष्पदा तु बृहती प्रायः षट्त्रिंशदक्षरा ।
अष्टाक्षरास्त्रयः पादास्तृतीयो द्वादशाक्षरः ।। 45 ।।
उ.भा. – बृहती षट्त्रिंषद्क्षरा चतुष्पदा भवति। तस्याः त्रयः पदा अष्टाक्षराः। तृतीयो द्वादशाक्षरः पादो भवति। एषा बृहती प्रायः। किमिदं प्राय इति । प्रायेण प्रयुज्यते – इत्यर्थः।  चिदन्यद्वि शंसत इति यथा।।
पुरस्ताद्बृहती नाम प्रथमे द्वादशाक्षरे।
उपरिष्टाद्बृहत्यन्त्ये द्वितीय न्यङ्कुसारिणी।
स्कन्धोग्रीवयुरोबृहती त्रेधैनां प्रतिजानते।। 46।।
उ.भा. – प्रथमे द्वादशाक्षरे सति पुरस्ताद्बृहती नाम वेदितव्या। (अन्त्ये-) अन्तिमे, द्वादशाक्षरे सति उपरिष्टाद्बृहती नाम भवति। द्वितीये द्वादशाक्षरे न्यङ्कुसाकिणी ति केचिदाहुः। अपरे स्कन्धाग्रीवी ति मन्यन्ते। उरोबृहती इत्यन्ये। तासामुदाहरणानि वक्ष्यति। एवम् एनाम्, (त्रेधा-) त्रिधा, प्रतिजानत आचार्याः।।
त्रयो द्वाशका यस्याः सा होर्घ्वबृहतो विराट्।।47।।
उ.भा. – यस्या बृहत्यास्त्रयः पादाः , (द्वादशकाः-) द्वादशाक्षराः, सा विराडूर्ध्वबृहती नाम वेदितव्या। उदाहरणं वक्ष्ये।।
महो योऽधीन्न तं मत्सीजानमिदजीजनः।।48।।
उ.भा. – महो यः, अधीत्, न तम्, मत्सि, ईजानमित्, अजीजनः, निर्दिष्टलक्षणानामनिर्दिष्टोदाहरणानामित्येतान्युदाहरणानि। पुरस्ताद्बृहत्या द्वे – महो यस्पतिः शवसो असाम्या, अधीन्वत्र सप्ततिं च सप्त च। उपरिष्टाद्बृहत्याः – न तमंहो न दुरितम्। न्यङ्सारिणीस्कन्धोग्राव्युरोबृहतीनां द्वे – मत्स्यपायि ते महः, ईजानसिद् द्यौर्गूर्तावसुः । विराडूर्ध्वबृहस्याः – अजीजने अमृत सर्त्येष्वा।।
अष्टिनोर्दशकौ मध्ये विष्टारबृहती युवम्।।49।।
उ.भा. – अष्टिनोः पादयोर्मध्ये दशकौ यस्याः सा विषटारबृहती नाम वेदितव्या। युवं ह्यास्तं महो रन् इति।।
एकागस्त्ये पितुस्तोमे नवाक्षरपदोत्तमा।।50।।
उ.भा. – (अगस्तये -) अगस्त्य ऋषौ, (पितुस्तोमे -) अन्नस्तुतिसूक्ते, उत्तमा – अन्त्या, एका नवाक्षरपदा-) नवाक्षरपादा, विद्यते। बृहत्येव। तं त्वा वयं पितो वचोभिः।।
द्वयोश्चोपेदमाहार्षं सर्वं व्यूहे नवाक्षराः।।51।।
उ.भा. – उपेदमुपपर्चनम्, आहार्ष त्वादिदं त्वा इत्येतयोश्च द्वयोः ऋचोः सर्वे पादा व्यूहे सति नवाक्षरा भवन्ति। बृहत्येव।।
त्रयोदशाक्षरौ च द्वौ मध्ये चाष्टाक्षरो भवेत्।
अभि वो वीरमित्येषा सा पिपीलिकमध्यमा।।52।।
उ.भा. – (त्रयोदशाक्षरौ च द्वौ मध्ये-) त्रयोदशाक्षरयोर्म्ये च, अषटाक्षरः पादः सा पिपीलिकमध्यमा नाम बृहती वेदितव्या। अभि वो वीरमन्धसो मदेषु गाय।। 
नवकाष्ट दश सहैकः परमोष्ट च यदि पादाः।
बृहतो विषमपदा सा सनितः सुसनितरुग्र।।53।।
उ.भा. – (नवकाष्ट दश सहैकः-) नवाक्षरः प्रथमः पादः, अष्टाक्षरो द्वितीयः, एकादशाक्षरस्तृतीयः, (परमोष्ट च-) परमश्चाष्टाक्षर इति – ईदृशा यदि (पादाऋ) भवन्ति सा बृहती विषमपदा नाम वेदितव्या। सनितः सुसनितरुग्र इति।।
(पङ्क्तिस्तद्भेदाश्च)
पङ्क्तिरष्टाक्षराः पञ्च।।54।।
उ.भा. – सा पङ्क्तिः इष्यते यस्या अष्टाक्षराः पञ्च पादा भवन्ति । इन्द्रो मदाय वावृधे।।
चत्वारो दशका विराट्।।55।।
उ.भा. – यस्याश्चत्वारः पादा दशकाः सा विराट्पङ्क्तिर्भवति। मन्ये त्वा यज्ञियं यज्ञियानाम्।।
आदेशेष्टाक्षरौ विद्यात्सोपसर्गेषु नामसु।।56।।
उ.भा. – आस्तारपङ्क्तिः इत्येवमादिषु सोपसर्गेषु नामसु, (आदेशु-) आदितोन्ततो मध्यम इत्येवमादिषु अष्टाक्षरौ पादौ विद्यात्।।
युग्मावष्टाक्षरौ पादावयुजौ द्वादशाक्षरौ।
सा सतोबृहती नाम।।57।।
उ.भा. – यस्याः, युग्मौ –द्वितीयचतुर्थौ, पादावष्टाक्षरौ भवतः। अयुजौ – प्रथमतृतीयौ , द्वादशाक्षरौ। सा पङ्क्तिः सतोबृहती नाम वेदितव्या। मा ते रधांसि मा त ऊतयो वसो।।
विपरीता विपर्यये।।58।।
उ.भा. – तेषाम्, विपर्यये – युग्मौ द्वादसशाक्षरावयुजावष्टाक्षरौ। सा विपरीता पङ्क्तिर्नाम वेदितव्या। य ऋष्वः श्रावयत्सखा।।
आस्तारपङ्क्तिरादितः।।59।।
उ.भा. – (आदितः-) आदावष्टाक्षरौ, अन्त्यौ द्वादशकौ। सा आस्तारपङ्क्तिः नाम। आग्निं न स्ववृक्तिभिः इति।।
प्रस्तारपङ्क्तिरन्ततः।।60।।
उ.भा. – यस्याः , (अन्ततः -) अन्त्यौ , पादावष्टाक्षरौ भवतः। आद्यौ द्वादशकौ सा प्रस्तारपङ्क्तिर्नाम वेदितव्या। महि द्यावापृथिवी भूतमुर्वी।।
संस्तारपङ्क्तिर्मध्यतः।।61।।
उ.भा. – (मध्यतः - ) मध्ये, अष्टाक्षरौ पादौ, आद्यान्त्यौ द्वादशाक्षरौ भवतः, सा संस्तारपङ्क्तिः नाम वेदितव्या। पितुभृतो न तन्तुमित्सुदानवः इति।।
विष्टारपङ्क्तिर्वाह्यतः।।62।।
उ.भा. – (बाह्यतः-) आद्यान्त्यौ चाष्टाक्षरौ, मध्ये द्वादशाक्षरौ भवतः, सा विष्टारपक्तिः नाम वेदितव्या। अग्ने तव श्रवो वयः इति।।
मन्ये त्वा मा ते राधांसि
य ऋष्व आग्निं महीति च।
पितुभृतो नाग्ने तव
ता ऋचोत्र निदर्शनम्।।63।।
उ.भा. – मन्ये त्वा यज्ञियम्। मा ते राधांसि। य ऋष्वः श्रावयत्सखा। आग्निं न स्ववृक्तिभिः। महि द्यावापृथिवी। पितुभृतो न तन्तुम्। अग्ने तव – ता ऋचोत्र निदर्शनं यथाक्रमम्। पुरस्तादेव निदर्शितानि।।
(त्रिष्टुप् तद्भेदाश्च)
चतुश्चत्वारिंशत् त्रिष्टुबक्षराणि चतुष्पदा।
एकादशाक्षरैः पादैः।।64।।
उ.भा. – (चतुश्चात्वांरिशत् अक्षराणि-) चतुश्चत्वारिंशदक्षरा, एकादशाक्षरैः पादैश्चतुष्पदा त्रिष्टुप् भवति। पिबा सोममभि यमुग्र तर्दः।।
द्वौ चेत्तु द्वादशाक्षरौ।
प्रायस्योपजगत्येषा
परस्यास्य तु सा त्रिष्टुप्।।65।।
उ.भा. – (चेत्-) यदि, द्वौ द्वादशाक्षरौ भवतः द्वावेकादशाक्षरौ । परस्य- जागतस्य। प्रायसि  भवा – प्रायस्या, जागतप्राये वर्तमाना – इत्यर्थः। उपजगती नाम वेदितव्या। यथा – सो चिन्नु वृष्टिर्यूथ्या स्वा सचा इति। अस्य तु- त्रिष्टुभः, प्रायस्या सा त्रिष्टुप् नाम्ना वेदितव्या। यथा – सनेमि चक्रमजरं वि वावृते।।
वैराजजागतैः पादैर्यो वाचेत्यभिसारिणी।।66।।
उ.भा. – (वैराजजागतैः पादैः -) द्वौ दशाक्षरौ भवतः, द्वौ च द्वादशाक्षरौ, अभिसारिणी संज्ञा वेदितव्या। यो वाचा विवाचो मृध्रवाचः।।
नवको दशको वा स्या-
देकोनेकोपि त्रिष्टुभः।
एकादशाक्षरश्चापि
विराट्स्थाना ह नाम सा।।67।।
उ.भा. – त्रिष्टुभः पाद एकः अपि अनेकोपि नवको वा दशको वा स्यात्। एकादशाक्षरश्च एकः अपि नेको वा स्यात्। सा विराट्स्थाना नाम वेदितव्या। श्रुधी हवमिन्द्र मा रिषण्यः इति।।
पूर्वौ दशाक्षरौ पादा उत्तरेष्टाक्षरास्त्रयः।
विराट्पूर्वा ह नामैषा त्रिष्टुप् पङ्क्त्युत्तरैव वा।।68।।
उ.भा. – यस्याः पूर्वौ  द्वौ पादौ दशाक्षरौ भवतः। उत्तरे च अष्टाक्षरास्त्रयो भवन्ति। एषा त्रिष्टुब् विराट्पूर्वा पङ्क्त्युत्तरा नाम वा वेदितव्या। यथा – एवेन्द्राग्निभ्यामहावि हव्यम्।।
त्रयश्चैकादशाक्षरा एकश्चाशष्टाक्षरः परः।
विराड्रूपा ह नामैषा त्रिष्टुम्नाक्षरसंपदा।।69।।
उ.भा. – यस्या त्रयः पादा एकादशाक्षरा एकश्च, (परः-) अपरः, अष्टाक्षरः, (एषा-) सा, विराडरूपा नाम त्रिष्टुब् वेदितव्या। यद्यपि, (अक्षरसंपदा-) अक्षरसंपत्, नास्ति। उक्तं हि –
त्रिष्टुभो या विराट्स्थाना विराड्रूपास्तथापराः।
बहूना अपि ता ज्ञेयास् त्रिष्टुभो ब्राह्मणं तथा।।इति।।
क्रीळन्नो रश्म आ भुवः इति।।
त्रयश्च द्वादशाक्षरा एकश्चाष्टाक्षरः क्वचित्।
एषा ज्योतिष्मती नाम ततो ज्योतिर्यतोष्टकः।।70।।
उ.भा. – यस्यास्त्रयः पादा द्वादशाक्षरा एकश्चाष्टाक्षरः क्वचित् भवति एषां त्रिष्टुब् ज्योतिष्मती नाम वेदितव्या। यतोष्टकः पादस्ततो ज्योतिः इत्युच्यते। यथा – यद् वा यज्ञं मनवे संमिमिक्षथुः इति मध्ये ज्योतिः। अग्निनेन्द्रेण वरुणेन विष्णुना इत्युपरिष्टाज्ज्योतिः।।
चत्वारोष्टाक्षराः पादा एकश्च द्वादशाक्षरः।
सा महाबृहती नाम।।71।।
उ.भा. – यस्या अष्टाक्षराश्चत्वारः पादा एकश्च द्वादशाक्षरः सा त्रिष्टुब् महाबृहती नाम वेदितव्या। यथा – नमोवाके प्रस्तिते अध्वरे नरा।।
यवमध्या तु मध्यमे।। 72।।
उ.भा. – आद्यावष्टाक्षरौ, (मध्यमे-) तृतीयो द्वादशाक्षरः, चतुर्थपञ्चमी चाष्टाक्षरौ सा त्रिष्टुब् यवमध्या नाम वेदितव्या। यथा – बृहद्भिरग्ने अर्चिभिः।।
सो चिन्नु सनेमि श्रुध्येव क्रीळन्यद्वाग्निनेन्द्रेण।
नमोवाके बृहद्भिश्च ता ऋचोत्र निदर्शनम्।।73।।
उ.भा. – उक्तान्येवोदाहरणानि।।
(जगती जद्भेदाश्च)
पञ्चशज्जगती द्व्यूना चत्वारो द्वादशाक्षराः।
तदस्या बहुलं वृत्तम्।।74।।
उ.भा. – द्व्यूना-) द्वाभ्यामूनानि, पञ्चाशत् अक्षराणि सा जगती नाम भवति। चत्वारः पादा द्वादशाक्षरा भवन्ति। तद् वृत्तम्, बहुलमस्याः – प्रायेण, भवति। उदाहरणम् – प्र देवमच्छा मधुमन्त इन्दवः।।
महापङ्क्तिः षळष्टकाः।।75।।
उ.भा. – यस्या षट् पादाः, (अषअटकाः - ) अष्टाक्षराः, भवन्ति सा जगती महापङ्क्तिः इत्युच्यते।।
अष्टकौ सप्तकः षट्को दशको नवकश्च वा।।76।।
उ.भा. – द्वौ पादौ, (अष्टकौ -) अष्टाक्षरौ , एकः, (सप्तकः-) सप्ताक्षरः, अपरः, (षट्कः-) षडक्षरः, एकः, (दशकः-) दशाक्षरः, अन्यः, (नवकः-) नवाक्षरः – सा वा महापङ्क्तिः। सेहान उग्र पृतनाः , सूर्ये विषम्।।
महासतोबृहत्यर्धे व्यूहयोरेतयोः सह।।77।।
(संपात त्वेति पादान्ते देववान्सप्तविंशके)
उ.भा. – एतयोः – ऋचोः , सह – अष्टाक्षरद्वादशाक्षरयोः पादयोः सह, व्यूहयोः सतोर्महासतोबृहती नाम जगती वेदितव्या।।
अस्मा ऊ षूभे यदिन्द्र सेहान उग्रेति षट्।
आ यः पप्रौ विश्वासां च सता ऋचोत्र निदर्शनम्।।78।।
उ.भा. – अस्मा ऊ षु प्रभूतये, उभे यदिन्द्र रोदसी, सेहान उग्र पुतनाः इति षट् – एता महापङ्क्त्यः। आ यः पप्रौ भानुना रोदसी उभे। विश्वासां गृहपतिर्विशामसि – एते महासतोबृहत्यौ।।
(अतिच्छन्दसां द्वौ वर्गौ)
द्वावतिच्छन्दसां वर्गा उत्तरौ चतुरुत्तरौ।।79।।
उ.भा. – जगत्या उत्तरौ अतिच्छन्दसां द्वौ वर्गौ चतुरुत्तरौ वेदितव्यौ।।
प्रथमातिजगत्यासां सा द्विपञ्चाशदक्षरा।।80।।
उ.भा. – आसां प्रथमा या द्विपञ्चादशदक्षरा सातिजगती नाम वेदितव्या। यथा – तमिन्द्रं जोहवीमि मधवानमुग्रम्।।
षट्पञ्चाशत्तु शक्वरी।।81।।
उ.भा. – षट्पञ्चाशद् अक्षरा शक्वरी भवति। प्रो ष्वस्मै पुरथम्।।
षष्टिरेवातिशक्वरी।।82।।
उ.भा. – षष्टिः अक्षराणि अतिशक्वरी भवति। सुषुमा यातमद्रिभिः।।
उत्तराष्टिश्चतुष्षष्टिः।।83।।
उ.भा. – तस्या उत्तरा या सा चतुष्षष्टिः अक्षराणि भवति। सा अष्टिः नाम वेदितव्या। त्रिक्रद्रुकेषु महिषो यवाशिरं तुविशुष्मः इति।।
ततोष्टाषष्टिरत्यष्टिः।।84।।
उ.भा. – तत उत्तरा अष्टाषष्टिः अक्षराणि सा अत्यष्टिः भवति। अथा क्षचा हरिण्या पुनानः इति।।
धृतिः पूर्वा द्विसप्ततिः।।85।।
उ.भा. – अतिधृतेः पूर्वा या, (द्विसप्ततिः-) द्विसप्तत्यक्षरा, सा धृतिः भवति। सखे सखायमभ्या ववृत्स्व।।
षट्सप्ततिस्त्वतिधृतिः।।86।।
उ.भा. – यस्याः, (षट्सप्ततिः-) षट्सप्तत्यक्षराणि, भवन्ति सा अतिधृतिर् भवति। स हि शर्घो न मारुतं तुविष्वणिः।।
सर्वा दाशतयीष्वेताः।।87।।
उ.भा. – एता अतिजगत्यादयः सर्वा दाशतयीषु विद्यन्ते।।
उत्तरास्तु सुभेषजे।।88।।
उ.भा. – उत्तरा या वक्ष्यन्ते ताः सुभेषजे ऋषौ द्रष्टव्याः।।
कृतिः प्रकृतिराकृतिर्विकृतिः संकृतिस्तथा।
षष्ठी चाभिकृतिर्नाम सप्तम्युक्तृतिरुच्यते।।89।।
उ.भा. – कृतिः, प्रकृति, आकृति, विकृति, संकृति , अभिकृतिः , उत्कृतिः इति तथा।।
अशीतिश्चतुरशीतिरष्टाशीतिर्द्विनवतिः।
षण्नवतिः शतं पूर्णमुत्तमा तु चतुःशतम्।।90।।
उ.भा. – कृत्यादीनामक्षरपरिमाणानि क्रमेण अशीतिः, चतुरशीतिः अष्टाशीतिः., द्विनवतिः, षण्नवतिः, शतं पूरमम्, उत्तमा – अन्त्या, चतुःशतम् इति।।
तमिन्द्रं प्रो षु सुषुम त्रिकद्रुकेष्वया रुचा।
सखे च स हि शर्धश्च मध्यमो वर्ग उच्यते।।91।।
उ.भा. – तास्तु यथाक्रमं पुरस्तादेवोदाहृताः।।
आ सु कृतिस्तु प्रकृतिर्ध्रुवं पूर्वा ततस्तु या।
आकृतिर्यदि ते मात्रा मेषी विकृतिरुच्यते।
संकृतिस्तु नवै तत्र देवो अग्निस्त्वभिकृतिः।
सर्वस्येत्युत्कृतिस्तत्र तृतीयो वर्ग उच्यते।।92।।
उ.भा. – कृतिः – आ सुरैतु  परावतः इति। प्रकृतिः – ध्रुवं पूर्वा इति। ततः – प्रकृतेः परा, याकृतिः – यदि ते मात्रा इति। मेषी – इति विकृतिरुच्यते। संकृतिस्तु, न वै तत्र – तस्मिन् सुभेषजेपि न विद्यते – एवं प्रायेण वर्णयन्ति। केचिद्वर्णयन्ति – संकृतेः – न वै इत्येतदुदाहरणमिति । अभिकृतिः – देवो अग्निः स्विष्टकृत् इति। उत्कृतिः – सर्वस्य इति। अपदक्रम आम्नातत्वादिह संज्ञाभिरुदाहृताः। अत्रास्यामुत्कृकौ तृतीयो वर्गः समाप्यते।।
इति श्रीपार्षदव्याख्यायामानन्दपुरवास्तव्यवज्रटपुत्रउवटकृतौ
प्रातिशाथ्यभाष्ये षोडशं पटलम्।।
17. छन्दः –पटलम्(2)
छन्दसां केचिद्विशेषाः
निचृत्संज्ञा भुरिक्संज्ञा च
स्वराट्संज्ञा विराट्संज्ञा च
छन्दसां देवताः
छन्दसां वर्णाः
गायत्र्याः पूर्वाणि मादीनि पञ्च च्छन्दांसि, तेषां वैराजानि च
पादवृत्ताक्षरेषु संदेहास्पदानामृचां छन्दोनिर्णयप्रकारः
छन्दोदृष्ट्या न्यूनाक्षराणां पादानां पूरणार्थं संधिविच्छेदो व्यवधानं वा
पादानां विभागप्रकारः 
पादेषु इतरे विशेषाः
ऋग्वेदे बृहत्तमा ऋक्
ऋग्वेदे बहुपादाऽपि लघुतमा ऋक्
द्विपदविराजां चतुष्पदाक्षरपङ्क्तित्वमिति केचित् 
(छन्दसां केचिद्विशेषाः)
एवं क्लृप्तप्रमाणाना छन्दसामुपदिश्यते।।1।।
उ.भा. – एवं क्लृप्तप्रमाणानां चतुर्विंशत्यक्षरादीनां चतुरुत्तराणां चतुःशतपर्यन्तानामेकविंशतिच्छन्दसां कश्चिद्विशेष उपदिश्यते।।
कोऽसौ विशेषः ।
(निचृत्संज्ञा भुरिक्संज्ञा च)
एकद्व्यूनाधिका सैव निचृदूनाधिका भुरिक्।।2।।
उ.भा. – (एकद्व्यूनाधिका सैव) एकेन ऊना निचृद् भवति। एकेन या ऋग् अधिका सा भुरिग्भवति। यः शुक्रइव सूर्यः इति निचृत्। परि धामानि यानि ते इति भुरिक्।।
विराजस्तूत्तरस्याहुर्द्वाब्यां या विषये स्थिताः।
स्वराज एवं पूर्वसय याः काश्चैवंगता ऋचः।।3।।
उ.भा. – द्वाभ्याम् अक्षराभ्यां या ऋचोऽधिका न्यूना वा, विषये – मध्ये, स्थिता उत्तरस्य पूर्वस्य च च्छन्दसः, विराजस्ता आहुरुत्तरस्य, स्वराजः पूर्वस्य। यथा षड्विंशत्यक्षरा ऋचो गायत्रीप्राये स्वराजो गायत्र्यो भवन्ति, उष्णिक्ग्रामे विराज उष्णिहो भवन्ति। यथा – जोषा सवितर्यस्य ते इति स्वराड्गायत्री । अतिथिं मानुषाणाम् इति विराडुष्णिक्। उत्तरत्रापि याः काश्चैवंगता ऋचो भवन्ति।।
याः काश्चिद्बहुपादास्तु गायत्र्यो हीनतां गताः।
अक्षरैर्बहुभिस्तास्तु गायत्र्य उपधारयेत्।।4।। 
उ.भा. – गायत्र्यः, बहुभिः – द्वाभ्यां त्रिर्भिश्चतुर्भिः पञ्चभिर्वा , (हीनतां गताः-) न्यूनाः सत्यः, गायत्र्य एव विराजः, (उपधारयेत् -) भवन्ति, पूर्वस्य च्छन्दसोऽभावात्। भगवतोभयच्छन्दसां मध्ये तदुक्तम्।।
ताराड् विराट् सस्वराट् सम्राट् स्ववशिनी परमेष्ठी।
प्रतिष्ठा प्रत्नममृतं वृषा शुक्रं जीवं पयः।।
तृप्तमणोंऽशोऽम्भोऽम्बु वार्यापश्चोदकमुत्तमम्।।5।।
उ.भा. – या विषये स्थिता द्वाभ्यां ता इमाः – ताराट्, विराट्, स्वराट्, सम्राट्, स्ववशिनी, परमेष्ठी, प्रतिष्ठा, प्रत्नम्, अमृतम्, वृषा, शुक्रम्, जीवम्, पयः, तृप्तम्, अर्णः, अंशः, अम्भः, अम्बुः, वारि, आपःष (उत्तमम्) उकम् इति यथैकविंशतिर्विराजश्च द्वाविंशत्यक्षरादयो द्विशताक्षरपर्यन्ताः।।
(छन्दसां देवताः)
दैवतं छन्दसामत्र वक्ष्यते तत उत्तरम्।
अग्नेर्गायत्र्यतोऽधि द्वे भक्त्या दैवतमाहतुः।
सप्तानां छन्दसामृचौ।।6।।
उ.भा. – (अत्र तत उत्तरम्-) ताराडादीनां छन्दसामुत्तरम्, (छन्दसाम्-) गायत्र्दीनामतिच्छन्दसां च, (दैवतम्-) देवताः, (वक्ष्यते-) कथ्यन्ते। अग्नेर्गायत्र्यभवत्सयुग्वा, (अतोऽधि-) इत्यत आरभ्य, द्वे ऋचौ छन्दसां भक्त्या दैवतमाहतुः सप्तानाम्। तस्मादग्नेर्गायत्री भवति। सावित्र्युष्णिक् । सौम्यनुष्टुप्। बार्हस्पत्या बृहती। मैत्रावरुणी विराट्। ऐन्द्री त्रिष्टुप्। वैश्वदेवी जगती।
छन्दसां देवताज्ञाने धर्मः प्रयोजनं भव्येव। संशये छन्दसां दैवतेनाध्यवसायो भवति। यथा तव स्वादिष्ठा, शिवा नः सख्या इत्युष्णिगनुष्टुभोर्मध्ये – घृतं न पूम् इति षड्विंशत्यक्षरे द्वे ऋचौ दैवतेन स्वराजौ गायत्र्यावध्यवीयेते , न विराजवुष्णिहौ।।
न पङ्क्तेः ।।7।।
उ.भा. -  पङ्क्तेः दैवतमेते ऋचौ न आहतुः। सप्तसु मध्ये यस्मात् पङ्क्तिस्तस्मादिदमुच्यते।।
सा तु वासवी।।8।।
उ.भा. – सा – पङ्क्तिः, वासवी वेदितव्या।।
प्राजापत्या त्वतिच्छन्दा।।9।।
उ.भा. – या अतिच्छन्दा ऋक्सा प्राजापत्या वेदितव्या।।
विच्छन्दा वायुदेवता ।।10।।
उ.भा. – या विच्छन्दा ऋक्सा वायुदेवता वेदितव्या।।
द्विपदा पौरुषं छन्दः।।11।।
उ.भा. – या द्विपदा (छन्दः) ऋक् सा, (पौरुषम् -) पौरुषी, वेदितव्या।।
ब्राह्मी त्वेकपदा स्मृता।।12।।
उ.भा. – या एकपदा ऋक् सा ब्राह्मी स्मृता।।
(छन्दसां वर्णाः)
एतेनैव क्रमेणैषां वर्णतो भक्तिरुच्यते।।13।।
उ.भा – येन क्रमेण च्छन्दसां दैवतमुक्तम्, (एतेन-) तेन, एव क्रमेणैषां वर्णतो भक्तिरुच्यते।।
श्वेतं च सारङ्गमतः पिशङ्गं कृष्णमेव च।
नीलं च लोहितं चैव सुवर्णमिव सप्तमम्।
अरुणं श्यामगौरे च बभ्रु वै नकुलं तथा।।14।।
उ.भा. – श्वेतम् – शङ्खवर्णम्, गायत्रम्। सारङ्गम् – द्विवर्ण कृष्णशुलम्, औष्णिहम्। पिशङ्गम्-रोचनावर्णम्। आनुष्टुभम्। कृष्णम् – अगुरुवर्णम्, बार्हतम्। नीलम् – उत्पलवर्णम्, वैराजम्। लोहितम् – इन्द्रगोपवर्णम्, त्रैष्टुभम्। (सुवर्णमिव-) सुवर्णरूपवर्णम्, जागतम्। अरुणम् – प्रातःसन्ध्याभ्रवर्णम्, विच्छन्दः। बभ्रु-कपिलवर्णम्, द्वैपदं छन्दः। नकुलम् – नकुलवर्णम्, एकपदं छन्दः। एतावता देवताक्रमेण वर्णविधिः।।
पृशिनवर्णं तु वैराजम्।।15।।
उ.भा. – पृश्निवर्णम् – बहुवर्णम् – चित्रम्, वैराजम्। अथ कस्माद्वैराजस्य द्विवर्णोपदेशः क्रियते । तत्र क्रमेणैव नीलत्वं सिद्धम्। न सिध्यति। कथम् । एतास्तिस्रो विराजोऽनुष्टुवेका पङ्क्तिरेका द्वाभ्यां न्यूना चैका। तत्र पूर्वयोर्नीलो वर्णः। अस्याः पृश्निरिति वेदितव्यम्। एवमपि कथमेतदध्यवसीयते पूर्वोर्नीलः अस्याः पृश्निरिति। निचृद्भुरिजर्न्यूनाधिकयोः सहोपदेशादस्याः पृश्निर्भवति। परिशेषादितरयोर्नील इत्यध्यवसीयते। तयोरप्येके क्रमात् पङ्क्तेरेव विराजो नीलत्वं मन्यन्ते।।
निचृच्छ्यावम्।।16।।
उ.भा. – (श्यावम् -) कृमिदूषितपत्रवर्णम्, निचृत् भवति।।
पृषद्भुरिक्।।17।।
उ.भा. – (पृषत्-) बिन्दुमत्, भुरिक् भवति।।
ब्रह्मसामर्ग्यजुश्छन्दः कपिलं वर्णतः स्मृतम्।।18।।
उ.भा. – (ब्रह्मसामर्ग्यजुश्छन्दः-) ब्रह्मणः सामर्ग्यजुषां च च्छन्दः, वर्णतः, कपिलम् – जटाकलापवर्णम्, स्मृतम्।।
(गायत्र् पूर्वाणि मादीनि पञ्च च्छन्दांसि , तेषां वैराजानि च)
मा प्रमा प्रतिमोपमा संमा च चतुरक्षरात्।
चतुरुत्तरमुद्यन्ति प्च च्छन्दांसि तानि ह।।19।।
उ.भा. – मा, प्रमा, प्रतिमा, उपमा, संमा च  इति चतुरक्षात्, (चतुरुत्तरम् -) चतुरुत्तराणि। तानि गायत्र्याः पूर्वाणि पञ्च च्छन्दांसि वदितव्यानि।।
हर्षीका सर्षीका मर्षीका सर्वमात्रा विराट्कामा।
द्व्यक्षरादीनि मादीनां वैराजान्यनुचक्षते।।20।।
उ.भा. – (हर्षीका सर्षीका मर्षीका सर्वमात्रा विराट्मा) इत्येतानि च द्व्यक्षरादीनि चतुरुत्तराण्यष्टादशाक्षरपर्यन्तानि मादीनां वैराजान्यनुचक्षते।।
(पादवृत्ताक्षरेषु सन्देहास्पदानामृचां छन्दोनिर्णयप्रकारः)
अक्षराण्येव सर्वत्र निमित्तं बलवत्तरम्।
विद्याद्विप्रतिपन्नानां पादवृत्ताक्षरैर्ऋचाम्।।21।।
उ.भा. – (पादवृत्ताक्षरैः-) पादैर्वृत्तैरक्षरैश्च, विप्रतिपन्नानामृचां सर्वत्र बलवत्तरं निमित्तमक्षराण्येव विद्यात्। यथा – सूर्ये विषमा सजामि पादैर्विप्रतिपन्नास्तिस्रोऽक्षरैर्जगत्योऽध्यवसीयन्ते। यथा – नवानां नवतीनाम् इति पङ्क्तिः। यथा च – अभ्रप्रुषो न वाचा प्रुषा वसु इति वृत्तैर्विप्रतिपन्नाक्षरैस्त्रिष्टुबध्यवसीयते। अप ते भवन्तु इति त्रिष्टुप्प्राये चाक्षरैरेव जगत्यध्यवसीयते।।
(छन्दोदृष्ट्या न्यूनाक्षराणां पादानां पूरणार्थं संधिविच्छेदो व्यवधानं वा)
व्यूहेदेकाक्षरीभावान्पादेषूनेषु संपदे।।22।।
उ.भा. – ऊनेषु पादेषु, (संपदे-) संपदि कर्तव्यायाम्, एकाक्षरीभावान् संधीन्, व्यूहेत्-पृथक्कुर्यात् – इत्यर्थः। प्रेता जयता नरः, सासमाकेभिरेतरी न शूषैः इति यथा। ऊनेषु इति किम्। सेमं यज्ञं मधुमन्तं कृधी नः। संपदे इति कस्मात्। आ इतायामोप गव्यन्त इन्द्रम् इत्यत्र त्रय एकीभावास्तत्र पूर्वस्यैव व्यूहेन संपत्सिद्धेरुत्तरयोर् न कर्तव्यो भवति।।
क्षैप्रवर्णाँश्च संयोगान्व्यवेयात्सदृशैः स्वरैः।।23।।
उ.भा. – क्षैप्रवर्णाँश्च संयोगान् – सान्तःस्थान्संयोगान् इत्यर्थः। व्यवेयात् – व्यवधानं कुर्यात्-इत्यर्थः। सदृशैः – समानस्थानैः, स्वरैः। त्र्यम्बकं यजामहे। उद्वत्स्वस्मा अकृणोतना तृणम्। गोर्न पर्व विरददा तिरश्चा। पादेषूनेषु इति संपदे इत्येवानुवर्तते। ऊनेषु इति कस्मात् । प्रत्यग्रिभीष्म नृतमस्य नृणम्। संपदे इति कस्मात्। अगोह्यस्य यदसस्तना गृहे इत्यत्र द्वौ क्षैपरवर्णसंयोगौ । तत्र पूर्वस्मिन् व्यवायेन संपदः सिद्धेरुत्तरस्मिन्न कर्तव्यो भवति।।
उ.भा. – अत्र केचित् क्षैप्रसंधिकृतानन्तःस्थासंयोगान्व्यूहेत्, एकाक्षरीभावानित्येवं सिद्ध इति मन्यन्ते। तेषाम् – उद्वत्स्वस्मा अकृणोतना तृणम् इति व्यूहः कर्तव्यः। तत्सदृशैः स्वरैर्व्यवायः। अस्य तु ये स्वाभाविका अन्तःस्थासंयोगास्त उदाहरणत्वेन भवन्ति। यथा – त्वमद्भ्यस् त्वमश्मनस्परि इति। गर्न पर्व विरददा तिरश्चा इति।
अयं व्यवायो यकारवकारसंयोग एवेष्यते, रेफलकारसंयोगयोर्न। कथं ज्ञायते । अयं ध्रुवो रयीणां चिकेत् यत् इत्यत्र दीर्घत्वप्रतिषेधार्थम् – जामिषु जासु चेत इति चिकेतशब्दस्य पाठात्।।
(पादानां विभागप्रकारः)
पदाभेदेन पादानां विभागोऽभिसमीक्ष्य तु।
छन्दसः संपदं तां तां यां यां मन्येत पादतः।। 24।।
उ.भा. – (छन्दसः-) छन्दसाम्, पादतो  यां संपदं मन्येत तां तां सम्यक्पूर्वम् अभिसमीक्ष्य पादांश्च पश्चात्, (पदाभेदेन -) पदानामभेदेन, पादानां विभागः कर्तव्यः, यद्यप्युत्तरैः पादज्ञानहेतुभिर्विरोधो भवति। यथा – माध्यंदिनस्य सदनस्य वृत्रहन्ननेद्य इत्येतयोः पादयोः पदभेदेनाष्टाक्षरयोः क्रियमाणयोर्यद्यपि प्रायवृत्तसंपद्भवति, अनादृत्य तां माध्यंदिनस्य सदनस्येत्येवं विभागः कर्तवय़ः। तथा – एकराळस्य भुवनस्य इति विभागः कर्तव्यः।।
प्रायोऽर्थो वृत्तमित्येते पादज्ञानस्य हेतवः।।25।।
उ.भा. - प्रायोऽर्थो वृत्तमित्येते पादज्ञानस्य हेतवो भवन्ति। त्रिष्टुभः प्रायः – गोर्न पर्व वि रव इति प्रकृत्या दशाक्षरो व्यूहेनैकादशाक्षरः क्रियते। तथा अर्थः – स गृणानो अद्भिर्देववान् इति। तथा वृत्तम् अलाय्यस्य परशुर्ननाश तम् इति प्रकृत्यैकादशाक्षरो विकर्षेण द्वादशाक्षरः क्रियते। वृत्तादेव अर्यो गिरः सद्य आ जग्मुवीरा इति पादान्तः।
विशेषसंनिपाते तु पव पूर्वं परं परम्।।26।।
उ.भा. – (विशेषसंनिपाते-) एतेषामेव विशेषाणां संनिपाते, तु पूर्वं निमित्तं पूर्वं भवति, परं निमित्तं परं भवति। पूर्वो हेतुरुत्तराद्बलीयान् – इत्यर्थः। त्वं चकर्य मनव स्योनान् इत्यत्र प्रायोर्थयोर्विरोधे प्रायबलीयस्त्वात् स्योनानिति पादान्तः। येषां पुनरर्थो वाजस्य सनिता सजञ्जिभिः इति पादान्तः, न सनितेति।
प्रायवत्तविरोधे प्रायबलीयस्त्वात् – प्रत्यग्रभीष्म नृतमस्य नृणाम् इति पान्तः। एकादशाक्षर एव भवति, न वृत्ताद्विकृष्यते अर्थवृत्तविरोधेऽर्थबलीयस्त्वात् – यदग्ने स्यामहं त्वम् इति पादान्तः, न वृत्तादहमिति। एवं सर्वत्र बलाबलमभिसमीक्ष्य पादं जिज्ञासेत्।।
अनुदात्तं तु पादादौ नोवर्ज विद्यते पदम्।।27।।
उ.भा. – चतुःषष्ट्यां पादादावनुदात्तं पदं न विद्यते। (उवर्जम्-) उकारस्तु विद्यते। यथा – उ लोककृत्नुमद्रिवो हरिश्रियम्, उ लोको यस्ते अद्रिवः। अयमपि पादान्तज्ञाने सर्वहेतुभ्यो बलवत्तमः। तस्मात्सर्वान्बाधित्वा वतो वतासि यम नैव ते इति पादान्तः। तथा – क्षत्राय त्वमवसि इति पादान्तः।।
पादादावनुदात्तं तु यदन्यत्तदिहोदितम्।।28।।
उ.भा. – तु-पुनः, पादादौ, (यदनुदात्तम्-) यान्यनुदात्तानि, पदानि, (तत्-) तानि, आचार्यः सूत्रे पठति। वशऽस्तीयक्षसि इत्येवमादयः।।
वशेऽस्तीयक्षसीत्येकम्।।29।।
उ.भा. – (इयक्षसि) इदं च एकम्, (वे-) वश ऋषौ, पादादावनुदात्त पदम् अस्ति। इयक्षसि गाये नमसा गिरा।।
तृचे चाभिष्ट इत्यपि। नेतिपूर्वाणि सर्वाणि।।30।।
उ.भा. – आभिष्ट इति च तृचे नेतिपूर्वाणि सर्वाणि – आभिष्टे अद्य इत्येतस्मिंस्तृचेऽनुदात्तानि सन्ति तानि सर्वाणि नेत्येवंपूर्वाणि। (न) स्तनयन्ति शुष्माः (न) रोचन उपाके (न) रोचत स्वधावः इति।।
मधुच्छन्दस्यृतावृधौ।।31।।
उ.भा. – मधुच्छन्दसि ऋषौ ऋतावृधौ इत्येकमनुदात्तमस्ति। ऋतावृधावृतस्पृशा इति।।
स्तोमशब्दे परेऽधायि।।32।।
उ.भा. – स्तोमशब्दे (परे) – प्रत्यये, अधायि इत्येकम् अनुदात्तम् अस्ति। अधायि स्तोमः।।
ऋतशब्दे परे स्रिधत्।।33।।
उ.भा. – ऋतशब्दे, (परे-) प्रत्यये, स्रिधात् इत्येकमनुदात्तमस्ति। मा यज्ञो अस्य रिधदृतायोः इति।।
हुवे तुराणां यतपूर्वम्।।34।
उ.भा. – हुवे तुराणाम् इति द्वैपदे यत्पूर्वं पदं तदनुदात्तम्। प्रिया दो नाम हुवे तुराणाम्।।
तृपन्मरुत उत्तरम्।।35।।
उ.भा. – तृपन्मरुतो द्वैपदे यद् उत्तरं पदं तदनुदात्तमस्ति। मरुत इति। आ यत्तृपन्मरुतो वावशानाः।।
प्रेदं ब्रह्मेति चैतस्मिन्सूक्ते पादोऽस्ति पञ्चमः।
सर्वानुदात्तः षट्स्वृक्ष्वादितश्च चतुर्दशः।।36।।
उ.भा. – प्रेदं ब्रह्म वृत्रतूर्येष्वाविथ इत्येतस्मिन्सूक्ते षट्सु ऋक्षु सर्वानुदात्तः पादोऽस्ति पञ्चमः – वृत्रहन्ननेद्य इति। अस्यैव सूक्तस्य आदितश्चतुर्दशः पादः स च सर्वानुदात्तोऽस्ति राजसि शचीपते इति।
एवमिमे सप्त सर्वानुदात्ताः सन्ति। मधुच्छन्दस्येकः – ऋतावृधावृतस्पृशा इति। आभिष्टे इति च तृच एकः – रोचत स्वधावः इति। एताभ्या सह नव भवन्ति न दशमः।।
(पादानां विषये इतरे विशेषाः)
पादौ गायत्रवैराजावष्टाक्षरदशाक्षरौ।।37।।
उ.भा. – अष्टाक्षरदशाक्षरौ पादौ गायत्रवैराजौ विद्यात्।
एकादशिवादशिनौ विद्यात् त्रैष्टुभजागतौ।।38।।
उ.भा. – (एकादशिद्वादशिनौ-) एकादशद्वादशाक्षरौ पादौ, त्रैष्टुभजागतौ विद्यात्।।
वर्षिष्ठाणिष्ठयोरेषां लघूपोत्तममक्षरम्।
गुर्ववेतरयोर्ऋक्षु तद् वृत्तं छन्दसां प्राहुः।।39।।
उ.भा –एषां पादानाम्, वर्षिष्ठाणिष्ठयोः  अष्टाक्षरद्वादशाक्षरयोः पादयोः, उपोत्तममक्षरं लघु भवति। यथा – अग्निमीळे पुरोहितम्, प्र देवमच्छा मधु मन्त इन्दवः इति। इतरयोः – दशैकादशाक्षरयोः , उपोत्तमं गुरु भवति। श्रुधी हवं विपिपानस्याद्रेः, पिबा सोममभि यमुग्र तर्दः इति। छन्दसामृक्षु तद्वृत्तम्, (प्राहुः-) हुः, आचार्याः।
एतैश्छन्दांसि वर्तन्ते सर्वाण्यन्यैरतोऽल्पशः।
एताद्विकारा एवान्ये सर्वे तु प्राकृताः समाः।।40।।
उ.भा. – एतैः पादैः सर्वाणि च्छन्दांसि वर्तन्ते। अतः – एभ्यः , अन्यैः पादैः अल्पशो वर्तन्ते। य तु अन्ये पादास्ते , (एतद्विकाराः-) एतेषामेव पादानां विकाराः, भवन्ति। अष्टाक्षरात्पूर्वे पादास्ते गायत्रस्य पादस्य विकारा भवन्ति। नवाक्षरो वैराजस्य विकारो यदि गुरूपोत्तमः। अन्यस्तु गायत्रस्यैव। त्रयोदशाक्षरप्रभृतिषु ये गुरूपोत्तमास्ते त्रैष्टुभस्य। ये लघूपोत्तमास्ते जागतस्य।
उ.भा. – सर्वे तु प्राकृताः पादाः समा वेदितव्याः। ते प्राकृता अष्टाक्षरादयश्च तुर्विधाः। यद्येवं नैते समाः। बहवो ह्यष्टाक्षर अल्पयांसो दशाक्षराः। यद्येवं समा इत्येषां संज्ञा स्यात्। न संज्ञायाः प्रयोजनमस्ति।
एवं तर्ह्न्योऽर्थः कथ्यते। सर्वे तु प्राकृताः समाः। तुशब्दः पक्षव्यावर्तकः। यदुक्तमेतेषां विकारा न्ये पादा इति। तन्न। यथा सर्वे पादा प्राकृता एव, नान्योन्यस्य विकाराः। तस्मात्समाः। न संख्याकृतं समत्वम्।
अपरे पुनरन्यथा वर्णयन्ति। सर्वे तु पराकृताः समाः - सर्वेऽष्टाक्षरप्रभृतश्चतुर्विधाः समास्तुल्या भवन्ति। किमुक्तं भवति। नान्योन्यस्य विकारा भवन्तीत्युक्तं भवति।।
एक एकपदैतेषां द्वौ पादौ द्विपदोच्यते।
ते तु तेनैव प्रोच्येते सरूपे यस्य पादतः।।41।।
उ.भा. – (एतेषाम्-) तेषाम् चतुर्णां पादानाम् एकः पादो यस्याः सा एकपदा ऋगित्युच्यते। ययथा – असिक्न्यां यजमानो न होता। तेषामेव चतुर्णां द्वौ पदौ यस्याः सा विपदा ऋगिति उच्यते। साधुर्न गृध्नुरस्तेव शूरो यातेव भीमस्त्वेषः समत्सु इति। तेनैव च्छन्दसा प्रोच्यते ते द्विपदैकपदे छन्दसां मध्ये यस्य च्छन्दसः पादतः सरूपे भवतः। यदि गायत्रस्य सरूपे भवतो यदि त्रिष्टुभः। गायत्री द्विपदा त्रिष्टुबेकपदेति।।
न दाशतय्येकपदा काचिदस्तीति वै यास्कः।
अन्यत्र वैमद्याः सैका दशनी मुखतो विराट्।।42।।
आहुस्त्वेकपदा अन्ये अध्यासानेकपातिनः
अध्यासानपि केचित्त्वाहुरेकपदा इमाः।
 वां सुम्ने असिक्न्यां द्वे उरौ देवाः सिषक्तु नः।।43।।
उ.भा. – दशतये भवा – दाशतयी, काचिदेकपदा नास्तीति वै यास्क आचार्यो मन्यते। अस्मकं या एकपदाः ता सर्वाः पूर्वामृचाम् अध्यासान्, (आहुः-) मन्यन्ते। अन्तान्-इत्यर्थः। किम् अविशेषेण। नेत्याह – अन्यत्रर्वैमद्या एकपदायाः। सा तु स्यात्, मुखतः – वैमदस्य आदौ – त्यर्थः। दशिनी विराट् एकपदास्त्येव।।
इमान्युदाहरणानि – आ वां सुम्ने वरिमन्सूरिभिष् ष्याम्। असिक्न्यां यजमानो न होता। उरौ देवा अनिवाधे स्याम सिषक्तु न ऊर्जव्यस्य पुष्टेः इति।
तानप्येकपातिनोऽध्यासानन्य आचार्या एकपदा आहुः – अस्मिन्पाठान्तरे – ता तरेम इत्येवमादीनां पुनः पादानाम् अनेकपातिनामध्यासानाम् एकपदाशङ्कैव न भवति।।
पादा एकाधिकाः सन्ति च्छन्दसां चतुरक्षरात्।
सन्त्यतिच्छन्दसां पादा एकत्कर्षेण जागतात्।
षोळशाक्षरपर्यन्ता एकश्चाष्टादशाक्षरः।।44।।
उ.भा. – छन्दसां पादाश्चतुरक्षरात् प्रभृति षोडशाक्षरपर्यन्ताः, (एकाधिकाः-) ते (एकेनैकेनाधिकाः, सन्ति। एकाश्चाष्टादशाक्षरः। नूनमथ। अग्ने तमद्। ऋध्यामा त ओहैः। नदं व ओदतीनाम्। अग्निमीळे पुरोहितम्। तं त्वा वयं पितो वचोभिः। श्रुधी हवं विपिपानस्याद्रेः। पिबा सोममभि यमुग्र तर्दः।
प्र देवमच्छा मधुमन्त इन्दवः। तमिन्द्रं जोहवीमि मघवानमुग्रम्। अपूरुवध्नो अप्रतीत शूर सत्त्वभिः। अभि त्यं देवं सावितारमोष् कविक्रतुम्। त्रिकद्रुकेषु महियो यथाषिरं तुविशुष्मः – एते चतुरक्षरादारभ्य षोडशाक्षरपर्यन्ताः। अर्चाभि सत्यसदं र्नधामभि प्रियं मतिं कविम् – एष चाष्टादशाक्षरः।
केचित्पाठान्तरं वर्णयन्ति। जागतादारन्याष्टादशाक्षरपर्यन्ताः पादा अतिच्छन्दसां विद्यन्ते। ते व्याख्याता इति।।
एकादशैव च्छन्दसि पादा ये षोळशाक्षराः।
सर्वे त्रिकद्रुकीयासु नाकुलोऽष्टादशाक्षरः।।45।।
उ.भा. – छन्दसि संहितायां ये षोडशाक्षराः पादा एकादशैव ते सर्वे त्रिकद्रुकीयासु दृश्यन्ते। यथा – त्रिकद्रुकेषु महिषो वाशिरं तुविशुष्मः इति प्रथमायां चत्वारः। द्वितीयायां तृतीयायां च त्रयस्त्रयः पादाः। चतुर्थ्यामेकः । एवमेते त्रिकद्रुकीयासु सर्वे भवन्ति। नकुलस्यार्षेऽष्टादाक्षरः। अर्चामि सत्यसवं रत्नधामभि प्रियं मतिं कविम् इति।।
(ऋग्वेदे बृहत्तमा ऋक्)
अवर्महोऽविकर्षेण ज्येष्ठा दाशतयीष्वृचाम्।।46।।
उ.भा. – अवर्मह इन्द्र इत्येषा अविकर्षेणम सप्तत्यक्षरा सा, ज्येष्ठा – महती , दाशतयीषु, (ऋचाम् -) ऋक्षु। बह्वक्षरा-इत्यर्थः।।
विकर्षेण तु पादैश्च स हि शर्घ इति स्मृता।।47।।
उ.भा. – विकर्षेण तु षट्सप्तत्यक्षरा भवति पादैश्च अष्टपदा भवति। तस्माज् ज्येष्ठा स्मृता। स हि शर्घो न मारुतं तुविष्वणिः इति।।
(ऋग्वेदे बहुपादाऽपि लघुतमा ऋक्)
अणिष्ठा बहुपादानां भारद्वाजी पुरूतमम्।।48।।
उ.भा. – बहुपादानाम् ऋचां मध्ये, अणिष्ठा – अत्यल्पा, विशत्यक्षरा भारद्वाजी पुरूतमं पुरूणां स्तोतृणाम् इति। ऋषिग्रहणात् – पुरूतमं पुरूणामीशानम् इति मास्तु।।
अविकर्षेण सौभरी प्रेष्ठम्वादि ह्रसीयसी।49।।
उ.भा. – अविकर्षेण, (सौभरी-) सोभरिणा दृष्टा – प्रेष्ठमु प्रियाणाम् इत्येषा, ह्रसीयसी – अल्पाक्षरतरा, भवत्येकोनविंशत्यक्षरेति।।
(द्विपदविराजां चतुष्पदाक्षरपङ्क्तित्वमिति केचित्)
विराजो द्विपदाः केचित्सर्वा आहुश्चतुष्पदाः।
कृत्वा पञ्चाक्षरान्पादाँस्तास्तथाक्षरपङ्क्तयः।।50।।
उ.भा. – पश्वा न तायुं गुहा चतन्तम् इत्येवमादयो या विराजो द्विपदाः ताः सर्वाः पश्वा न तायुम् इयेवं पञ्चाक्षरान्पादान् कृत्वा चतुष्पदा आहुः केचित् आचार्याः। तास्तथा क्रियमाणा अक्षरपङ्क्तयो नाम भवन्ति।
इति श्रीपार्षदव्याख्यामानन्दपुरवास्तव्यवज्रटपुत्रउवटकृतौ
प्रातिषाख्यभाष्ये सप्तदशं पटलम्।।
18. छन्दःपटलम्(3)
प्रगाथाः
अक्षर-संज्ञा
अनुस्वारव्यञ्जनयोः स्वराङ्गत्वविचारः
लघ्वक्षरगुर्वक्षरिनिरूपणम्
एकस्य छन्दसः अन्यस्मिन् छन्दसि विपरिणमनम्
त्रिपदादिषु ऋक्षु अवसाननिर्णयप्रकारः
प्रश्नस्वरूपमध्यायस्वरूपं च
त्रिष्टुब्जगत्योश्छन्दोज्ञानस्य च महिमा
(प्रगाथाः)
बार्हतो बृहतीपूर्वः ककुप्पूर्वस्तु काकुभः।
एतौ सतोबृहत्यन्तौ प्रगाथौ भवतो द्वृचौ।।1।।
उ.भा. – यो बृहतीपूर्वः स बार्हतः। ककुप्पूर्वो यः स काकुभः। उभौ एतौ सतोबृहत्यन्तौ द्वृचौ प्रगाथौ भवतः।।
त्वमङ्ग प्र प्र वो यह्वं मा चिद् बृहद् गायिषे।
बार्हताः काकुभानाहुस्तं गूर्धय वयम्विति।।2।।
उ.भा. – त इमे बार्हताः प्रगाथाः त्वमङ्ग प्र शंसिषः, प्र वो यह्वं पुरूणाम्, मा चिदन्यद्वि शंस, बृहद् गायिषे वचः।
काकुभानाहुः – तं गूर्धया स्वर्णरम् , वयमु त्वामपूर्व्य इति।।
अनुष्टुब् द्वे च गायत्र्यावेष आनुष्टुभः स्मृतः।
विराजावभिसंपन्नः पद्याक्षर्थे स उत्थितः।।3।।
उ.भा. – एका अनुष्टुब् द्वे च गायत्र्यावेष प्रगाथ अनुष्टुभः स्मृतः। विराजौ द्वे अभिसंपन्नः। (पद्याक्षर्थे -) पद्या चाक्षर्या च – पादैरक्षरैश्च इत्यर्थः। दश पादाः सैका विराट् । अशीतिरक्षराणि त्वक्षर्या। स पूर्वयो महानाम् इति। उत्थित इति प्रशंसा कृता। अन्ये प्रगाथाः षड्भिः सप्तभिरष्टाभिर्वा पादैर्भवन्ति। अयं तु दशभिः। तस्मादुत्थित इति प्रशस्यते।।
आकृतिर्व्यपदेशानां प्राय आदित आदितः।।4।।
उ.भा. – आदितः, (प्रायः -) प्रायेण, (व्यपदेशानामाकृतिः-) प्रगाथः क्रियते – व्यपदिश्यते – बार्हतः काकुभ आनुष्टुभ इति। तेषामादितो यच् छन्दस्नैव व्यपदेशः कृतो द्रष्टव्यः । नोभाभ्यां यथा गायत्रबार्हत इति।।
गायत्र्यादिस्तु बार्हते प्रायो गायत्रबार्हतः।।5।।
उ.भा. – (गायत्र्यादिः बार्हते-) गायत्र्यादिबृहत्यन्तः, एव प्रगाथः प्रायो गायत्रबार्हतः इत्युच्यते। यथा – तमिन्द्रं दानमीमहे इति।।
गायत्रकाकुभो नाम प्रायो भवति काकुभे।।6।।
उ.भा. – गायत्र्यादिः, (ककुबन्तः, प्रगाथो गाय्रकाकुभो नाम (भवति -) वेदितव्यः। यथा – सुनीथो घा स मर्त्यः इति।।
औष्णिहस्तूष्णिहापूर्वः।।7।।
उ.भा. – उष्णिहापूर्वः सतोबृहत्यन्तः प्रगाथ औष्णिह इत्युच्यते। यथा – यमादित्यासो अद्रुहः इति।।
पङ्क्त्यन्तः पाङ्क्तकाकुभ।।8।।
उ.भा. – पङ्क्त्यन्तः ककुप्पूर्वः पाङ्क्तकाकुभो नाम वेदितव्यः। यथा – अदान्मे पौरुकुत्स्यः इति।।
तमिन्द्रं च सुनीथश्च यमादित्यास एव च।
अदान्मे पौरुकुत्स्श्च ता ऋचोऽत्र  निदर्शनम्।।9।।
उ.भा. – पुरस्तादेव निदर्शनान्युक्तानि।।
महासतोबृहत्यन्तो यो महाबृहतीमुखः।
स महावार्हतो नाम।।10।।
उ.भा. –महासतोबहतीमुखो यः – प्रगाथः स महाबार्हतो नाम वेदितव्यः। यथा – बृहद्भिरग्ने अर्चिभिः।
बार्हतो बृहतीमुखः।।11।।
उ.भा. – बृहतीमुखो जगत्यन्तो यः प्रगाथः स बार्हत इत्युच्यते। यथा – तं वः शर्ष रथेशुभम् इति।।
**********
नहि ते विपरीतान्तः ।।15।।
उ.भा. – नहि ते शूर राधसः इत्ययं प्रगाथो विपरीतान्तो बृहतीमुखो विपरीतान्तो नाम वेदित्वयः।।
मो षु त्वा द्विपदाधिकः।।16।।
उ.भा. – मो षु त्वा वाधतश्चन इति प्राकृत एव प्रगो द्विपदाधिको वेदितव्यः। रायस्कामो सदक्षिणम् इत्येतया सहितो द्रष्टव्यः।।
अनुष्टुब्जगती चैव विश्वेषामिरज्यन्तं च।।17।।
उ.भा. – विश्वेषामिरज्यन्त वसूनाम् इत्ययं प्रगाथः, (अनुष्टुब्जगती -) अनुष्टुप्पूर्वो जगत्यन्तः, वेदितव्।।
द्विपदा बृहती चैव स नो वाजेष्विति स्मृतः।।18।।
उ.भा. – स नो वाजेष्वविता पुरूवसुः इत्ययं प्रगाथः, (द्विपदा बृहती चैव-) द्विपदापूर्वो बृहत्युत्तरःस स्मृतः।।
ककुप्पूर्वस्तु को वेद स्मृतः काकुभवार्हतः।।19।।
उ.भा. -  ककुप्पूर्वो बृहत्यन्तः काकुभवार्हतो नामायं प्रगाथः स्मृतः। यथा – को वेद जानमेषाम् इति।।
आनुष्टुभौष्णिहं विद्यात्ते म आहुर्य आययुः।।20।।
उ.भा. – ते म आहुर्य आययुः इत्ययं प्रगाथः । तम् आनुष्टुभौष्णिहं विद्यात् । अनुष्टुप्पूर्वा अपरोष्णिगिति।।
ते नस्त्राध्वं बहत्यादिर्बार्हतानुष्टुभः स्मृतः।।21।।
उ.भा. – ते नस्त्राध्वं तेऽवत इत्ययं प्रगाथो बृहत्यादिः अनुष्टुवन्तो बार्हतानुष्टुभः स्मृतः।।
अग्निं वः पूर्व्यमित्येषोऽनुष्टुप्पङ्क्तिरेव च।।22।।
उ.भा. – अग्निं वः पूर्व्यं गिरा इति प्रगाथः, (अनुष्टुप्पङ्क्तिरेव च-) अनुष्टुप्पूर्वः पङ्क्त्यन्तः, आनुष्टुभपाध्व्यक्त इति स्मृतः।।
यदध्रिगावो अध्रिगू ककुप् च त्रिष्टुवेव च।।23।।
यदध्रिगावो अध्रिगू इत्येव प्रगाथः (ककुप् च त्रिष्टुवेव च-) ककुप्पूर्वस्त्रिष्टुवन्तः , काकुत्रैष्टुभ इति स्मृतः।।
यदद्य वामनुष्टुप्च त्रिष्टुप्चैवोपदिश्यतते।।24।।
उ.भा. – यदद्य वां नासत्यां इत्ययं प्रगाथः, (अनुष्टुप्च त्रिष्टुप्चैव -) अनुष्टुप्पूर्वस्त्रिष्टुवुत्तरः, आनुष्टुभत्रैष्टुभ ति उपदिश्यते।।
यत्स्थो दीर्घेति च वेष बृहती त्रिष्टुबेव च।।25।।
उ.भा. – यत्स्थो दीर्घप्रसद्मनि इत्येष प्रगाथः, (बृहती त्रिष्टुवेव च-) बृहतीपूर्वस्त्रिष्टुबुत्तरः, बार्हतत्रैष्टभ इत्युच्यते।।
आ यन्मा वेनास्त्रिष्टुप्च जगती चोपदिश्यते।।26।।
उ.भा. – आ यन्मा वेना अरुहन्नृतस्य इत्ययं प्रगाथः, (त्रिष्टुप्च जगती च-) त्रिष्टुपूर्वो जगत्युतरः त्रैष्टुभजागत इति उपदिश्यते।।
ता वृधन्तावनुष्टुप्च महासतोमुखैव च।।27।।
उ.भा. – महासतोमुखेति विराटपूर्वा त्रिष्टुवुच्यचे। ता वृधन्तावनु द्युन् इत्ययं प्रगाथः, (अनुष्टुप्च महासतोमुखैव च-) अनुष्टुप्पूर्वस्त्रिष्टुवुत्तरः, आनुष्टुभत्रैष्टुभ इत्युपदिश्यते।।
जागतस्त्वददा अर्भां प्रगाथस्त्रिष्टुवुत्तरः।।28।।
उ.भा. – अददा अर्भाम् महते वचस्यवे इति प्रगाथस्त्रिष्टुवुत्तरो जागत इत्युच्यते।।
उत्तरस्त्रैष्टुभस्तस्माज्जगत्युत्तर उच्यते।।29।।
उ.भा. – तस्मादुत्तरः प्रगाथः – इदं नमो वृषभाय स्वराजे इति जगत्युत्तरस्त्रैष्टुभ इति उच्यते।।
त्वमेताञ्जन च द्वौ द्वौ स घा राजेति च स्मृतौ।।30।।
उ.भा. – त्वमेताञ्जनराज्ञो द्विर्दश इति द्वौ प्रगाथां पूर्ववद् द्रष्टव्यौ । यथा – पूर्व जागतस्त्रिष्टुवुत्तर इत्युच्यते। तस्मादुत्तरः प्रगाथः – य उदृचीन्द्र देवगोपाः इति त्रैष्टुभजागन्त इत्युच्यते। उत्तरौ – स घा राजा सत्पतिः शूशुवज्जनः इति च द्वौ प्रगाथौ स्मृतौ। पूर्वो जागतत्रैष्टुभः। तुभ्येदेते बहुला अद्रिदुग्धाः इति त्रैष्टुभो जगत्युत्तरः।।
त्वमस्य पारे रजसो जागतौ त्रिष्टुवुत्तरौ।।31।।
उ.भा. – त्वमस्य पारे रजसो व्योमनः इति द्वौ प्रगाथौ जागतौ त्रिष्टुवुत्तरौ ज्ञेयाविति।।
(अक्षरसंज्ञा)
सव्यञ्जनः सानुस्वारः शुद्धो वापि स्वरोऽक्षरम् ।। 32।।
उ.भा. – (सव्यञ्जनः-) व्यञ्जनेन युक्तः, (सानुस्वारः-) अनुस्वारेण सहितः, (वा-) अथवा , (शुद्धः-) अनुस्वारेण रहितो व्यञ्जनेन रहितः, स्वरः, (अक्षरम् -) अक्षरसंज्ञः, भवति।।
(अनुस्वारव्यञ्जनयोः स्वराङ्गत्वविचारः)
व्यञ्जनान्युत्तरस्यैव स्वरस्यान्त्यं तु पूर्वभाक्।।33।।
उ.भा. – व्यञ्जनान्युत्तरस्यैव स्वरस्य अङ्गं भवन्ति। तदस्य, तन्नः। अन्त्यं तु पूर्वभाक् – अन्त्यं तु व्यञ्जनं पूर्वमक्षरं भजेत्।। तत्, वाक्।।
विसर्जनानुस्वारौ भजेते पूर्वमक्षरम्।।34।।
उ.भा. – (विसर्जनीयानुस्वारौ-) विसर्जनीयोऽनुस्वारश्च, पूर्वमक्षरं भजेते । यः सोम, त्वं सोम।।
संयोगादिश्च वैवं च।।35।।
उ.भा. – संयोगादिर्वा , (एवं च-) पूर्वमक्षरं भजते। तस्य, यस्य।।
सहक्रम्यः परक्रमे।।36।।
उ.भा. – (सहक्रम्यः-) क्रमेण सह क्रम्यो वर्णः, पूर्वमक्षरं वा भजते परक्रमे सति। अवर्कः, ऊर्ज्जम्।।
(लघ्वक्षरगुर्वक्षरादिनिरूपणम्)
गुर्वक्षरम् ।।37।।
उ.भा. – दीर्घम् अक्षरम्, (गुरु-) गुरुसंज्ञम्, भवति। नू देवासो वरिवः कर्तना नो भूत्।।
लघु ह्रस्वं न चेत्संयोग उत्तरः।।38।।
उ.भा. – ह्रस्वम् अक्षरम्, (लघु-) लुसंज्ञम्, भवति संयोगः , (उत्तरः-) परतः, न चेत् भवति। यथा – मित्रमहो अवद्या।।
अनुस्वारश्च।।39।।
उ.भा. – अनुस्वारश्च यद्युत्तरो न भवति तदा लघुसंज्ञं भवति। यथा – अस्ति सोमो अयं सुतः इति।।
संयोगं विद्याद्व्यञ्जनसंयोगमम्।।40।।
उ.भा. – (व्यञ्जनसंगमम्-) व्यञ्जनानां मेलकः , (संयोगम् -) संयोगसंज्ञः, (विद्यात्-) भवि। आ त्वा रथम्। अनुस्वार इत्यनुवर्तते। इदं श्रेष्ठम् इति।
गुरु दीर्घम् ।।41।।
उ.भा. – दीर्घम् अक्षरम् , (गुरु -) गुरुसंज्ञम्, भवति। आ रुक्मैरा युषा नरः इति। सिद्धेऽप्यर्थ उत्तरक्रियार्थं पुनरुच्यते।।
गरीयस्तु यदि सव्यञ्जनं भवेत्।।42।।
उ.भा. – गरीसतु – गुरुतरम्, (भवेत् -) विद्यात्, दीर्घं सव्यञ्जनं सत्। राष्ट्री इति।।
लघु सव्यञ्जनं ह्रस्वम्।।43।।
उ.भा. – ह्रस्वम् अक्षरं सव्यञ्जनम् , (लघु-) लघुसंज्ञम्, भवति। क कि कु।।
लघीयो व्यञ्जनादृते।।44।।
उ.भा. – ह्रस्वमक्षरम्, (व्यञ्जनादृते-) व्यञ्जनवर्जम्, (लघीयः-) लघीयः- संज्ञम्, भवति।
(एकस्य छन्दसः अन्यस्मिन् छन्दसि विपरिणमनम्)
छन्दस्तुरीयेण समानसंख्या
याश्छन्दसोऽन्यस्य भवन्त्यृचोऽन्याः।
वुत्तरीयं भवति स्वमासां
तावत्या एता इतरा भवन्ति।। 45।।
उ.भा. – कस्य च्छन्दसः केन सह का सपद्भवतीति विचारणायां तत इदमुच्यते। छन्दस्तुरीयेण – छन्दसो गायत्र्या अक्षराणां चतुर्थेनन भागेन, समानसंख्याः, अन्यस्य (छन्दसः-) उष्णिक्छन्दसः, ऋचो भवन्ति। आसाम् – उष्णिहाम्, यावत् छन्दस्तुरीयम् भवति तावत्या एताः, इतराः – गायत्र्यः, भवन्ति। तथा चोक्तं रहस्ये – सप्त गायत्र्यः वळुष्णिहो भवन्ति। यदिन्द्राहं यथा त्वम् इति यथा। आभिः सप्तभिः षळुष्णिहो भवन्ति। एवं सर्वेषां छन्दसामन्योन्यस्य चतुर्थेन भागेन संपद्भवति।
(त्रिपदादिषु ऋक्षु अवसाननिर्णयप्रकारः)
द्वाभ्यामवस्येत् त्रिपदासु पूर्वं
पादेन पश्चात्क्वचिदन्यथैतत्।।46।।
उ.भा. – त्रिपदासु ऋक्षु द्वाभ्यां पादाभ्यां पूर्वमवस्येत्पश्चात्पादेन। अग्निमीळे पुरोहितम्। क्वचिदेतदन्यथा – पूर्वं पादेन पश्चाद द्वाभ्याम्। दृतेरिव तेऽवृकमस्तु सख्यम् इति।।
मध्येऽवसानं तु चतुष्पदानाम् ।।47।।
उ.भा. – चतुष्पदानां मध्येऽवसानं भवति। गायन्ति त्वा गायत्रिणः इत्येवमादयः।।
त्रिभिः समस्तैरवरैः परैर्वा।। 48।।
उ.भा. – (अवरैः) त्रिभिः समस्तैः पादैः पूर्वम् अवसानं भवति। पादेनोत्तरम्। यथा – एतं शंसमिन्द्रामयुष्ट्वम् । (परैः) पादैः वा त्रिभिः परमवसानं भवति। पादेन पूर्वम् – अघीन्न्वत्र सप्ततिं च सप्त च इति।।
पङ्क्त्यां द्विशो वा तत उत्तरेण
त्रिभिः परैर्वा विपरीमेतत्।।49।।
उ.भा. – पङ्क्त्याम् – पञ्चपदासु इत्यर्थः। द्विशः – द्वाभ्यां द्वाभ्यामवस्येत्। (तत उत्तरेण-) पादेनोत्तरमवसानम् । अयं चक्रमिषणत्सूर्यस्य इति। (परैः) त्रिभिः पादैः परमवसानं वा । द्वाभ्यां पूर्वम्। नकिष्टं कर्मणा नशत् इति। एतद्वा विपरीतम् –त्रिभिः पूर्वं द्वाभ्मुत्तरम्। नकिर्देवा मिनीमसि इति।।
द्विशस्त्रिशो वा परतश्चतुर्भिः
स्यात्षट्पदानामवसानमेतत्।।50।।
उ.भा. – (द्विशः-) द्वाभ्यां द्वाभ्याम् वा, (त्रिशः-) त्रिभिस्त्रिभिः, वा अचस्येत्। विश्वान्देवान्हवामहे। एषा तु षीतकिनां षट्पदा शस्यते। अस्मिन्पक्ष उदाहरणम्। त्रिशो वा – त्रिभिस्त्रिभिर्वावस्येत्। स क्षपः परि षस्वजे। अथवा परतश्चतुर्भिः अवस्येत्। द्वाभ्यां पूर्वम्। निष्कं वा घा कृणवते। एवं त्रिविधम् अवसानं षट्पदानां स्यात्।।
तत्रिभिस्तु पूर्वं तत उत्तरं स्याद्
द्विशस्त्रिशो वा यदि वा समस्तम्।
द्वाभ्यां पुनः सप्तपदावसानम्।।51।।
उ.भा. – (सप्तपदावसानम्-) सप्तपदानां तु पूर्वमवसानम्, त्रिभिः पादैः स्यात्। (ततः-) तस्मात् उत्तरं द्विशः। यथा – सुषुमा यातमद्रिभिः इति। त्रिशो वा यदि पूर्वमवसान तदोत्तरम्, समस्तम् – चतुर्भिः इत्यर्थः। यथा – नहि वां वव्रयामहे इति । द्वाभ्यां पुनः पूर्वमवसानम्। उत्तरं समस्तं पञ्चभिः स्यात्। यथा – प्रो ष्वस्मै पुरोरथम् इति।।
द्वाभ्यां च मध्येऽष्टपदासु विद्यात्।।52।।
उ.भा. – अष्टपदासु ऋक्षु मध्ये द्वाभ्याम् अवसानम्, (विद्यात् -) स्यात्। परिशेषाद्यन्तोस्त्रिभिस्त्रिभिरवसानं भवति। स हि शर्धो न मारुतं तुविष्वणिः इति।।
अग्निमीळे दृतेरिव गायन्त्येतमधीन्न्विति।
अयं चक्रं नकिष्टं च नकिर्देवा मिनीमसि।।
विश्वान्देवान्हवामहे स क्षपो निष्कं सुषुम।
नहि वां प्रो षु स हि शर्धस्ता ऋचोऽत्र निदर्शनम्।।53।।
उ.भा. – यथाक्रमं पुरस्तादेव निदर्शितानि।।
द्वाभ्यां पादेन द्वाभ्यां तु तव त्यत्पञ्चपदाष्टिः।
अव्यूहेनातिशक्वरी तृतीयः षोळशाक्षरः।।54।।
उ.भा. – द्वाभ्याम् अवस्येत्। ततः पादेन। पुनः द्वाभ्याम् – तव त्यन्नर् नृतोऽप इन्द्र इति। सेयं पञ्चपदाष्टिः विज्ञेया। अव्यूहेनातिशक्वरी। अस्याम् तृतीयः षोडशाक्षरः।।
चतुर्भिस्तत एकेनाग्ने तमद्येति च।।55।।
उ.भा. – चतुर्भिः पूर्वमवसानं तत एकेन – अग्ने तमद्याश्वं न स्तोमैः इति।।
चतुर्भिस्तु परं द्वाभ्यां तव स्वादिष्ठा तच्छंयोः।।56।।
उ.भा. -  चतुर्भिः पूर्वमवसानं परं द्वाभ्याम् – तव स्विष्ठाने संदृष्टिः इति। तच्छयोरा वृणीमहे।।
भरद्वाजाय तच्चक्षुरधीद् वृक्षा दृतेरिव।
एतासु न व्यवस्यन्त्येके द्वादशकादिषु।।57।।
उ.भा. – एतासु द्वादशकादिषु ऋक्षु एके, (न व्यवस्यन्ति-) अवसानं न कुर्वन्ति। भरद्वाजायाव धुक्षत द्विता धेनुं च – तच्चक्षुर्देवहितं शुक्रमुच्चरत्पश्येम। अधीन्न्वत्र सप्ततिं च सप्त च सद्यो दिदिष्ट। वृक्षाश्चिन्मे अभिपिवं अरारणुर्गाम्। दृतेरिव तेऽवृकमस्तु सख्यमच्छिद्रस्य।।
(प्रश्नस्वरूपमध्यायस्वरूपं च)
प्रश्नस्तृचः पङ्क्तिषु तु द्वृचो वा
द्वे द्वे च पङ्क्तेरधिकाक्षरेषु।
एका च सूक्तं समयास्त्वगण्याः
परावरार्ध्या द्विपदे यथैका।।
सूक्तस्य शेषोऽल्पतरो यदि स्यात्
पूर्वं स गच्छेद्यदि तु द्वृचो वा।
ते षष्टिरध्याय उपाधिका वा
सूक्तेऽसमाप्ते यदि ते समाप्ताः।।58।।
उ.भा. – इत्युक्तौ श्लोकावोङ्कारपटले अत्र च। तत्रैव व्याख्यातौ।।
(त्रिष्टुब्जगत्योश्छन्दोज्ञानस्य च महिमा)
सर्वाणि भूतानि मनो गतिश्च
स्पर्शाश्च गन्धाश्च रसाश्च सर्वे।
शब्दाश्च रूपाणि च सर्वमेतत्
त्रिष्टुब्जगत्यौ समुपैति भक्त्या।।59।।
उ.भा. – सर्वाणि भूतानि मनो गतिश्च स्पर्शाश्च गन्धाश्च सर्वे रसाः शब्दाश्च रूपाणीत्येतत्सर्वम्, रिष्टुब्जगत्यौ- त्रिष्टुभं च जगतीं च, भक्त्, (समुपैति-) समुपगच्छति।।
गुर्वक्षराणां गुरुवृत्ति सर्वं
गुर्वक्षरं त्रैष्टुभमेव विद्यात्।।60।।
उ.भा. – यत् किंचित्स्थावरं जङ्गमं गुरुवृत्ति तत्सर्वं गुर्वक्षराणामेव । किं पुनर्गुर्वक्षरम् । (गुर्वक्षरम्) त्रैष्टुभम् इति।।
लघ्वक्षराणां लघुवृत्ति सर्वं
लघ्वक्षरं जागतमेव विद्यात्।।61।।
उ.भा. – यत्स्थावरं जङ्गमं लघुवृत्ति तत्सर्वं लघ्वक्षराणामेव विद्यात्। किं पुनस्तल्लघ्वक्षरम् । (लघ्वक्षरम्) जागतम् इति।।
यश्छन्सां वेद विशेषमेतं भूतानि च त्रैष्टुभजागतानि।
सर्वाणि रूपाणि च भक्तितो यः
स्वर्गं जयत्येभिरथामृतत्वम्।।62।।
उ.भा. -  ब्राह्मणश्छन्दसामेतं विशेषं वेद-भूतानि च त्रैष्टुभजागतानि यो वेग, सर्वाणि रूपाणि च। यो द्वादशाध्यायानां त्रयाणां चाभ्यासं करोति। भूतानि च त्रैष्टुभजागतानि सर्वाणि रूपाणि च भक्तितः। स स्वर्गं जत्येभिरथामृतत्वम् त्रैष्टुभजागतानि यो देवः भ्तितः स वर्गं लोकं जयति एभिश्छन्दोभिः, अथामृतत्वं च गच्छति – इत्याह भगवञ्छौनकः। श्लोकाः –
गायत्र्यादीनि च्छन्दांसि सोमो यैराहृतः पुरा।
तानि सर्वमिदं कृत्स्नं त्रैलोक्यं सच चिरम्।।
स्वर्ग्यं यशस्ममायुष्यं पुण्यं वृद्धिकरं शुभम्।
कीर्मृग्यं यशस्यं च छन्दसां ज्ञानमुच्यते।।
छन्दोज्ञानं नान्यत्, तस्मात् प्रयत्नं कुरु। महाज्ञानानां नान्यदस्तीति तत्त्वम्।
इ श्रीपार्षदव्याख्यायामानन्दपुरवास्तव्वज्रटपुत्रउवटकृतौ प्रातिशाख्यभाष्येऽष्टादशं पटलं समाप्तम्।।
प्रातिशाख्यभाष्ये तृतीयोऽध्यायः।।
इति उवटकृतभाष्यसहितमृग्वेदप्रातिशाख्यं समाप्तम्।
