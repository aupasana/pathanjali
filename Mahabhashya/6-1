 एकाचः इति किम् अयम् बहुव्रीहिः ।
 एकः अच् अस्मिन् सः एकाच् ।
 एकाचः इति ।
 आहोस्वित् तत्पुरुषः अयम् समानाधिकरणः ।
 एकः अच् एकाच् ।
 एकाचः ।
 किम् च अतः ।
 यदि बहुव्रीहिः सिद्धम् पपाच पपाठ ।
 इयाय ।
 आर इति न सिध्यति ।
 अथ तत्पुरुषः समानाधिकरणः सिद्धम् इयाय ।
 आर इति ।
 पपाच पपाठ इति न सिध्यति ।
 अतः उत्तरम् पठति ।
 एकाचः द्वे प्रथमस्य इति बहुव्रीहिनिर्देशः ।
 एकाचः द्वे प्रथमस्य इति बहुव्रीहिनिर्देशः अयम् ।
 एकवर्णेषु कथम् ।
 एकवर्णेषु व्यपदेशिवद्वचनात् ।
 व्यपदेशिवत् एकस्मिन् कार्यम् भवति इति वक्तव्यम् ।
 एवम् एकवर्णेषु द्विर्वचनम् भविष्यति ।
 एकाचः द्वे भवतः इति उच्यते ।
 तत्र न ज्ञायते कस्य एकाचः द्वे भवतः इति ।
 वक्ष्यति लिटि धातोः अनभ्यासस्य इति ।
 तेन धातोः एकाचः इति विज्ञायते ।
 यदि धातोः एकाचः सिद्धम् पपाच पपाठ ।
 जजागार पुपुत्रीयिषति इति न सिध्यति ।
 धातोः इति न एषा एकाच्समानाधिकरणा षष्ठी ।
 धातोः एकाचः इति ।
 किम् तर्हि अवयवयोगा एषा षष्ठी ।
 धातोः यः एकाच् अवयवः इति ।
 अवयवयोगा एषा षष्ठी इति चेत् सिद्धम् जजागार पुपुत्रीयिषति इति ।
 पपाच पपाठ इति न सिध्यति ।
 एषः अपि व्यपदेशिवद्भावेन धातोः एकाच् अवयवः भवति ।
 एकाचः द्वे प्रथमस्य इति उच्यते ।
 तेन यत्र एव प्रथमः च अप्रथमः च तत्र द्विर्वचनम् स्यात् ।
 जजागार पुपुत्रीयिषति इति ।
 पपाच पपाठ इति अत्र न स्यात् ।
 प्रथमत्वे च ।
 प्रथमत्वे च किम् ।
 व्यपदेशिवद्वचनात् सिद्धम् इति एव ।
 सः तर्हि व्यपदेशिवद्भावः वक्तव्यः ।
 न वक्तव्यः ।
 उक्तम् वा ।
 किम् उक्तम् ।
 तत्र व्यपदेशिवद्वचनम् ।
 एकाचः द्वे प्रथमार्थम् ।
 षत्वे च आदेशसम्प्रत्ययार्थम् ।
 अवचनात् लोकविज्ञानात् सिद्धम् इति एव ।
 योगविभागः वा ।
 अथ वा योगविभागः करिष्यते ।
 एकाचः द्वे भवतः ।
 किमर्थः योगविभागः ।
 एकाज्मात्रस्य द्विर्वचनार्थः ।
 एकाज्मात्रय्त द्विर्वचनम् यथा स्यात् ।
 इयाय पपाच ।
 ततः प्रथमस्य ।
 प्रथमस्य एकाचः द्वे भवतः ।
 इदम् इदानीम् किमर्थम् ।
 नियमाऋथम् ।
 यत्र प्रथमः च अप्रथमः च अस्ति तत्र प्रथमस्य एकाचः द्विर्वचनम् यथा स्यात् ।
 अप्रथमस्य मा भूत् ।
 जजागार पुपुत्रीयिषति इति ।
 एकाचः अवयवैकाच्त्वात् अवयवानाम् द्विर्वचनप्रसङ्गः ।
 एकाचः अवयवैकाच्त्वात् अवयवानाम् द्विर्वचनम् प्राप्नोति ।
 नेनिजति इति अत्र निज्शब्दः अपि एकाच् इज्शब्दः अपि एकाच् इकारः अपि एकाच् निशब्दः अपि ।
 तत्र निज्शब्दस्य द्विर्वचने रूपम् सिद्धम् दोषाः च न सन्ति ।
 इज्शब्दस्य द्विर्वचने रूपम् न सिध्यति दोषाः च न सन्ति ।
 इकारस्य द्विर्वचने रूपम् न सिधति दोषाः च न सन्ति ।
 निशब्दस्य द्विर्वचने रूपम् सिद्धम् दोषाः तु सन्ति ।
 तत्र कः दोषः ।
 तत्र जुस्भाववचनम् ।
 तत्र जुस्भावः वक्तव्यः ।
 अनेनिजुः ।
 पर्यवेविषुः ।
 अभ्यस्तात् झेः जुस्भावः भवति इति जुस्भावः न प्राप्नोति जकारेणव्यवधानात् ।
 स्वरः च ।
 स्वरः च न सिध्यति ।
 नेनिजति ।
 यत् परिवेविषति इति ।
 अभ्यस्तानाम् आदिः उदात्तः भवति अजादौ लसार्वधातुके इति एषः स्वरः न प्राप्नोति ।
 अद्भावः च ।
 अद्भावः च न सिध्यति ।
 नेनिजति ।
 परिवेविषति इति ।
 अभ्यस्तात् इति अद्भावः न प्राप्नोति ।
 नुम्प्रतिषेधः च ।
 नुम्प्रतिषेधः च न सिध्यति ।
 नेनिजत् ।
 परिवेविषत् ।
 न अभ्यास्तात् शतुः इत् नुम्प्रतिषेधः न प्राप्नोति जकारेणव्यवधानात् ।
 शास्त्रहानिः च ।
 शास्त्रहानिः च भवति ।
 समुदायैकाचः शास्त्रम् हीयते ।
 सिद्धम् तु तत्समुदायैकाच्त्वात् शास्त्राहानेः ।
 सिद्धम् एतत् ।
 कथम् ।
 तत्समुदायैकाच्त्वात् ।
 किम् इदम् तत्समुदायैकाच्त्वात् इति ।
 तस्य समुदायः तत्समुदायः ।
 एकाज्भावः एकाच्त्वम् ।
 तत्समुदायस्य एकाच्त्वम् तत्समुदायैकाच्त्वम् ।
 तत्समुदायैकाच्त्वात् ।
 तत्समुदायैकाचः द्विर्वचनम् भविष्यति ।
 कुतः ।
 शास्त्राहानेः ।
 एवम् हि शास्त्रम् अहीनम् भवति ।
 ननु च समुदायैकाचः द्विर्वचने क्रियमाणे अपि अवयवैकाचः शास्त्रम् हीयते ।
 न हीयते ।
 किम् कारणम् ।
 अवयवात्मकत्वात् समुदायस्य ।
 अवयवात्मकः समुदायः ।
 अभ्यन्तरः हि समुदाये अवयवः ।
 तत् यथा वृक्षः प्रचलन् सहावयवैः प्रचलति ।
 तत्र बहुव्रीहिनिर्देशे अनच्कस्य द्विर्वचनम् अन्यपदार्थत्वात् ।
 तत्र बहुव्रीहिनिर्देशे अनच्कस्य द्विर्वचनम् प्राप्नोति ।
 आटतुः ।
 आटुः ।
 किम् कारणम् ।
 अन्यपदार्थत्वात् बहुव्रीहेः ।
 अन्यपदार्थे बहुव्रीहिः वर्तते ।
 तेन यत् अन्यत् अचः तस्य द्विर्वचनम् स्यात् ।
 तत् यथा चित्रगुः आनीयताम् इति उक्ते यस्य ताः गावः सन्ति सः आनीयते न गावः ।
 सिद्धम् तु तद्गुणसंविज्ञानात् पाणिनेः यथा लोके ।
 सिद्धम् एतत् ।
 कथम् ।
 तद्गुणसंविज्ञानात् भगवतः पाणिनेः आचार्यस्य यथा लोके ।
 लोके शुक्लवाससम् आनय ।
 लोहितोष्णीषाः प्रचरन्ति इति ।
 तद्गुणः आनीयते तद्गुणाः च प्रचरन्ति ।
 एवम् इह अपि ।
 अथ यस्य द्विर्वचनम् आरभ्यते किम् तस्य स्थाने भवति आहोस्वित् द्विःप्रयोगः इति ।
 कः च अत्र विशेषः ।
 स्थाने द्विर्वचने णिलोपवचनम् समुदायादेशत्वात् ।
 स्थाने द्विर्वचने णिलोपः वक्तव्यः ।
 आटिटत् ।
 आशिशत् ।
 किम् कारणम् ।
 समुदायादेशत्वात् ।
 समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययसमुदायस्य नष्टः णिः भवति इति णेः अनिटि इति णिलोपः न प्राप्नोति ।
 इदम् इह सम्प्रधार्यम् ।
 द्विर्वचनम् क्रियताम् णिलोपः इति किम् अत्र कर्तव्यम् ।
 परत्वात् णिलोपः ।
 नित्यम् द्विर्वचनम् ।
 कृते अपि णिलोपे प्राप्नोति अकृते अपि ।
 द्विर्वचनम् अपि नित्यम् ।
 अन्यस्य कृते णिलोपे प्राप्नोति अन्यस्य अकृते ।
 शब्दान्तरस्य च प्राप्नुवन् विधिः अनित्यः भवति ।
 नित्यम् एव द्विर्वचनम् ।
 कथम् ।
 रूपस्य स्थानिवत्वात् ।
 यत् च सन्यङन्तस्य द्विर्वचने ।
 यत् च सन्यङन्तस्य द्विर्वचने चोद्यम् तत् इह अपि चोद्यम् ।
 किम् पुनः तत् ।
 सन्यङन्तस्य चेत् अशेः सनि अनिटः ।
 दीर्घकुत्वप्रसारणषत्वम् अधिकस्य द्विर्वचनात् ।
 आबृध्योः च अभ्यस्तविप्रतिषेधः ।
 सङाश्रये च समुदायस्य समुदायादेशत्वात् झलाश्रये च अव्यपदेशः आमिश्रत्वात् इति ।
 अस्तु तर्हि द्विःप्रयोगः द्विर्वचनम् ।
 द्विःप्रयोगः इति चेत् णकारषकारादेशादेः एत्त्ववचनम् लिटि ।
 द्विःप्रयोगः इति चेत् णकारषकारादेशादेः एत्त्वम् लिटि वक्तव्यम् ।
 नेमतुः ।
 नेमुः ।
 सेहे ।
 सेहाते ।
 सहिरे ।
 अनादेशादेः इति प्रतिषेधः प्राप्नोति ।
 स्थाने पुनः द्विर्वचने सति समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य नष्टः सः आदेशादिः भवति ।
 द्विःप्रयोगे अपि द्विर्वचने सति न दोषः ।
 वक्ष्यति तत्र लिड्ग्रहणस्य प्रयोजनम् ।
 लिटि यः आदेशादिः तदादेः न इति ।
 इड्वचनम् च यङ्लोपे ।
 इट् च यङ्लोपे वक्तव्यः ।
 बेभिदिता ।
 बेभिदितुम् ।
 एकाचः उपदेशे अनुदात्तात् इति इट्प्रतिषेधः प्राप्नोति ।
 स्थाने पुनः द्विर्वचने सति समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य नष्टः सः भवति यः एकाच् उपदेशे अनुदात्तः ।
 द्विःप्रयोगे अपि द्विर्वचने सति न दोषः ।
 एकाज्ग्रहणेन अङ्गम् विशेषयिष्यामः ।
 एकाचः अङ्गात् इति ।
 ननु च एकैकम् अत्र अङ्गम् ।
 समुदाये या वाक्यपरिसमाप्तिः तस्य अङ्गसञ्ज्ञा भविष्यति ।
 कुतः एतत् ।
 शास्त्राहानेः ।
 एवम् हि शास्त्रम् अहीनम् भवति । इड्दीर्घप्रतिषेधः च ।
 इटः दीर्घत्वस्य च प्रतिषेधः वक्तव्यः ।
 जरीगृहिता ।
 जरीगृहितुम् ।
 ग्रहः अलिटि दीर्घः इति दीर्घत्वम् प्राप्नोति ।
 स्थाने पुनः द्विर्वचने समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य नष्टः ग्रहिः ।
 द्विःप्रयोगे अपि द्विर्वचने न दोषः ।
 ग्रहिणा अङ्गम् विशेषयिष्यामः ।
 ग्रहेः अङ्गात् इति ।
 ननु च एकैकम् अत्र अङ्गम् ।
 समुदाये या वाक्यपरिसमाप्तिः तस्य अङ्गसञ्ज्ञा भविष्यति ।
 कुतः एतत् ।
 शास्त्राहानेः ।
 एवम् हि शास्त्रम् अहीनम् भवति । पदादिविधिप्रतिषेधः च ।
 पदादिलक्षण विधेः प्रतिषेधः वक्तव्यः ।
 सिषेच ।
 सुष्वाप ।
 सात्पदाद्योः इति षत्वप्रतिषेधः प्राप्नोति ।
 स्थाने पुनः द्विर्वचने सति समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य नष्टः सः पदादिः भवति ।
 द्विःप्रयोगे च अपि द्विर्वचने न दोषः ।
 सुप्तिङ्भ्याम् पदम् विशेषयिष्यामः ।
 यस्मात् सुप्तिङ्विधिः तदादि सुबन्तम् तिङन्तम् च ।
 ननु च एकैकस्मात् [अपि अत्र ] सुप्तिङ्विधिः ।
 समुदाये या वाक्यपरिसमाप्तिः तया पदसञ्ज्ञा भविष्यति ।
 कुतः एतत् ।
 शास्त्राहानेः ।
 एवम् हि शास्त्रम् अहीनम् भवति । तौ एव सुप्तिङौ ततः परौ सा एव च प्रकृतिः आद्या ।
 आदिग्रहणम् प्रकृतम् ।
 समुदायपदत्वम् एतेन.
 द्वितीयस्य इति अवचनम् अजादेः इति कर्मधारयात् पञ्चमी ।
 द्वितीयस्य इति शक्यम् अवक्तुम् ।
 कथम् ।
 अजादेः इति न एषा बहुव्रीहेः षष्ठी ।
 अच् आदिः यस्य सः अयम् अजादिः ।
 अजादेः ।
 किम् तर्हि कर्मधारयात् पञ्चमी ।
 अच् आदिः अजादिः ।
 अजादेः परस्य इति ।
 तत्र अन्तरेण द्वितीयग्रहणम् द्वितीयस्य एव भविष्यति ।
 द्वितीयद्विर्वचने प्रथमनिवृत्तिः प्राप्तत्वात् ।
 द्वितीयद्विर्वचने प्रथमस्य निवृत्तिः वक्तव्या ।
 अटिटिषति ।
 अशिशिषति इति ।
 किम् कारणम् ।
 प्राप्तत्वात् ।
 प्राप्नोति एकाचः द्वे प्रथमस्य इति ।
 ननु च द्वितीयद्विर्वचनम् प्रथमद्विर्वचनम् बाधिष्यते ।
 कथम् अन्यस्य उच्यमानस्य बाधकम् स्यात् ।
 असति खलु अपि सम्भवे बाधनम् भवति अस्ति च सम्भवः यत् उभयम् स्यात् ।
 न वा प्रथमविज्ञाने हि द्वितीयाप्राप्तिः अद्वितीयत्वात् ।
 न वा वक्तव्यम् ।
 किम् कारणम् ।
 प्रथमविज्ञाने हि सति द्वितीयस्य अप्राप्तिः स्यात् ।
 किम् कारणम् ।
 अद्वितीयत्वात् ।
 न हि इदानीम् प्रथमद्विर्वचने कृते द्वितीयः द्वितीयः भवति ।
 कः तर्हि ।
 तृतीयः ।
 तत् यथा द्वयोः आसीनयोः तृतीये उपजाते न द्वितीयः द्वितीयः भवति ।
 कः तर्हि ।
 तृतीयः ।
 न हि किम् चित् उच्यते अकृते द्विर्वचने यः द्वितीयः तस्य भवितव्यम् इति ।
 किम् तर्हि कृते द्विर्वचने यः द्वितीयः तस्य भविष्यति ।
 अनारम्भसमम् एवम् स्यात् ।
 अटेः प्रथमस्य द्विर्वचनम् स्यात् ।
 हलादिशेषः ।
 द्वितीयस्य द्विर्वचनम् ।
 हलादिशेषः ।
 त्रयाणाम् अकाराणाम् पररूपत्वे अटिषति इति एवम् रूपम् स्यात् ।
 न अनारम्भसमम् ।
 अटेः प्रथमस्य द्विर्वचनम् ।
 हलादिशेषः ।
 इत्त्वम् ।
 द्वितीयस्य द्विर्वचनम् ।
 हलादिशेषः ।
 इत्त्वम् ड्वयोः इकारयोः सवर्णदीर्घत्वम् ।
 अभ्यासस्य असवर्णे इति इयङादेशः ।
 इयटिषति इति एतत् रूपम् यथा स्यात् ।
 ओणेः च उवणिषति इति ।
 न अनिष्टार्था शास्त्रप्रवृत्तिः भवितुम् अर्हति ।
 यथा वा आदिविकारे अलः अन्त्यविकाराभावः ।
 यथा वा आदिविविधौ अलः अन्त्यविधिः न भवति एवम् द्वितीयद्विर्वचने प्रथमद्विर्वचनम् न भविष्यति ।
 विषमः उपन्यासः ।
 न अप्राप्ते अलः अन्त्यविधौ आदिविधिः आरभ्यते ।
 सः तस्य बाधकः भविष्यति ।
 इदम् अपि एवञ्जातीयकम् ।
 न अप्राप्ते प्रथमद्विर्वचने द्वितीयद्विर्वचनमारभ्यते ।
 तत् बाधकम् भविष्यति ।
 यत् अपि उच्यते असति खलु अपि सम्भवे बाधनम् भवति अस्ति च सम्भवः यत् उभयम् स्यात् इति ।
 न एतत् अस्ति ।
 सति अपि सम्भवे बाधनम् भवति ।
 तत् यथा दधि ब्राह्मणेभ्यः दीयताम् तक्रम् कौण्डिन्याय इति ।
 सति अपि दधिदानस्य सम्भवे तक्रदानम् निवर्तकम् भवति ।
 एवम् इह अपि सति अपि सम्भवे प्रथमद्विर्वचनस्य द्वितीयद्विर्वचनम् बाधिष्यते ।
 तत्र पूर्वस्य अचः निवृत्तौ व्यञ्जनस्य अनिवृत्तिः वक्तव्या ।
 अटिटिषति इति ।
 यथा एव अचः निवृत्तिः भवति एवम् व्यञ्जनस्य अपि प्राप्नोति ।
 तत्र पूर्वस्य अचः निवृत्तौ व्यञ्जनानिवृत्तिः अशासनात् पूर्वस्य ।
 तत्र पूर्वस्य अचः निवृत्तौ व्यञ्जनस्य अनिवृत्तिः सिद्धा ।
 कुतः ।
 अशासनात् पूर्वस्य ।
 न इह वयम् पूर्वस्य प्रतिषेधम् शिष्मः ।
 किम् तर्हि द्वितीयस्य द्विर्वचनम् आरभामहे ।
 व्यञ्जनानि पुनः नटभार्यवत् भवन्ति ।
 तत् यथा ।
 नटानाम् स्त्रियः रङ्गम् गताः यः यः पृच्छति कस्य यूयम् कस्य यूयम् इति तम् तम् तव तव इति आहुः ।
 एवम् व्यञ्जनानि यस्य यस्य अचः कार्यम् उच्यते तम् तम् भजन्ते ।
 न्द्रादिप्रतिषेधात् च ।
 यत् अयम् न न्द्राः संयोगादयः इति प्रतिषेधम् शास्ति तत् ज्ञापयति आचार्यः पूर्वनिवृत्तौ व्यञ्जनस्य अनिवृत्तिः इति ।
 तत्र द्वितीयाभावे प्रथमाद्विर्वचनम् प्रतिषिद्धत्वात् ।
 तत्र द्वितीयस्य एकाचः अभावे प्रथमस्य द्विर्वचनम् न प्राप्नोति ।
 आटतुः ।
 आटुः ।
 किम् कारणम् ।
 प्रतिषिद्धत्वात् ।
 अजादेः द्वितीयस्य इति प्रतिषेधात् ।
 न एष दोषः ।
 सति तस्मिन् प्रतिषेधः ।
 सति द्वितीयद्विर्वचने प्रथमस्य प्रतिषेधः ।
 सति तस्मिन् प्रतिषेधः इति चेत् हलादिशेषे दोषः ।
 सति तस्मिन् प्रतिषेधः इति चेत् हलादिशेषे दोषः भवति ।
 हलादिशेषे सति आद्ये हलि अनाद्यस्य लोपः स्यात् ।
 इह एव स्यात् ।
 पपाच ।
 पपाठ इति ।
 इह न स्यात् ।
 आटतुः ।
 आटुः इति ।
 लोकवत् हलादिशेषे ।
 लोकवत् हलादिशेषे सिद्धम् ।
 तत् यथा लोके ईश्वरः आज्ञापयति ग्रामात् ग्रामात् मनुष्याः आनीयन्ताम् प्रागाङ्गम् ग्रामेभ्यः ब्राह्मणाः आनीयन्ताम् इति ।
 येषु तत्र ग्रामेषु ब्राह्मणाः न सन्ति न तर्हि इदानीम् ततः अन्यस्य आनयनम् भवति ।
 यथा तत्र क्व चित् अपि ब्राह्मणस्य सत्ता अब्राह्मणस्य निवर्त्तिका भवति एवम् इह अपि क्व चित् अपि हल् आद्यः सन् सर्वस्य अनाद्यस्य हलः निवर्तकः भवति ।
 क्व चित् अन्यत्र लोपः इति चेत् द्विर्वचनम् ।
 क्व चित् अन्यत्र लोपः इति चेत् द्विर्वचनम् अपि एवम् प्राप्नोति ।
 क्व चित् अपि द्वितीयः सन् सर्वस्य प्रथमस्य निवर्तकः स्यात् ।
 तस्मात् अस्तु सति तस्मिन् प्रतिषेधः इति एव. ननु च उक्तम् सति तस्मिन् प्रतिषेधः इति चेत् हलादिशेषे दोषः इति ।
 प्रतिविधास्यते हलादिशेषे ।
 किमर्थम् इदम् उच्यते ।
 न्द्रादेः द्विर्वचनप्रसङ्गः तत्र न्द्राणाम् प्रतिषेधः ।
 न्द्रादेः एकाचः द्विर्वचनम् प्राप्नोति ।
 तत्र न्द्राणाम् संयोगादीनाम् प्रतिषेधः उच्यते ।
 ईर्ष्यतेः तृतीयस्य ।
 ईर्ष्यतेः तृतीयस्य द्वे भवतः इति वक्तव्यम् ।
 के चित् तावत् आहुः एकाचः इति ।
 ईर्ष्यिषिषति ।
 अपरः आह व्यञ्जनस्य इति ईर्ष्यियिषति ।
 कण्ड्वादीनाम् च ।
 कण्ड्वादीनाम् च तृतीयस्य द्वे भवतः इति वक्तव्यम् ।
 कण्डूयियिषति ।
 असूयियिषति ।
 वा नामधातूनाम् ।
 वा नामधातूनाम् तृतीयस्य द्वे भवतः इति वक्तव्यम् ।
 अश्वीयियिषति ।
 अशिश्वीयिषति ।
 अपरः आह यथेष्टम् वा ।
 यथेष्टम् वा नामधातूनाम् इति ।
 पुपुत्रीयिषति ।
 पुतित्रीयिषति ।
 पुत्रीयियिषति ।
 पूर्वः अभ्यासः इति उच्यते ।
 कस्य पूर्वः अभ्याससञ्ज्ञः भवति ।
 द्वे इति वर्तते ।
 द्वयोः इति वक्तव्यम् ।
 सः तर्हि तथा निर्देशः कर्तव्यः ।
 न कर्तव्यः ।
 अर्थात् विभक्तिविपरिणामः भविष्यति ।
 तत् यथा ।
 उच्चानि देवदत्तस्य गृहाणि ।
 आमन्त्रयस्व एनम् ।
 देवदत्तम् इति गम्यते ।
 देवदत्तस्य गावः अश्वाः हिरण्यम् इति ।
 आढ्यः वैधवेयः ।
 देवदत्तः इति गम्यते ।
 पुरस्तात् षष्ठीनिर्दिष्टम् सत् अर्थात् द्वितीयानिर्दिष्टम् प्रथमानिर्दिष्टम् च भवति ।
 एवम् इह अपि पुरस्तात् प्रथमानिर्दिष्टम् सत् अर्थात् षष्ठीनिर्दिष्टम् भविष्यति ।
 अभ्यस्तसञ्ज्ञायाम् सहवचनम् ।
 अभ्यस्तसञ्ज्ञायाम् सहग्रहणम् कर्तव्यम् ।
 किम् प्रयोजनम् ।
 आद्युदात्तत्वे पृथगप्रसङ्गार्थम् ।
 आद्युदात्तत्वम् सह भूतयोः यथा स्यात् ।
 एकैकस्य मा भूत् इति ।
 यस्मिन् एव अभ्यस्तकार्ये अदोषः तत् एव पठितम् अनुदात्तम् पदम् एकवर्जम् इति ।
 न अस्ति यौगपद्येन सम्भवः ।
 पर्यायः तर्हि प्रसज्येत ।
 पर्यायः च ।
 पूर्वस्य तावत् परेण रूपेण व्यवहितत्वात् न भविष्यति ।
 परस्य तर्हि स्यात् ।
 तत्र आचार्यप्रवृत्तिः ज्ञापयति न परस्य भवति इति यत् अयम् बिभेत्यादीनाम् पिति प्रत्ययात् पूर्वम् उदात्तम् भवति इति आह ।
 एवम् व्यवधानात् न पूर्वस्य ज्ञापकात् न परस्य उच्यते च इदम् अभ्यस्तानाम् आदिः उदात्तः भवति इति ।
 तत्र सः एव दोषः पर्यायः प्रसज्येत ।
 तस्मात् सहग्रहणम् कर्तव्यम् ।
 न कर्तव्यम् ।
 उभेग्रहणम् क्रियते ।
 तत् सहार्थम् विज्ञास्यते ।
 अस्ति अन्यत् उभेग्रहणस्य प्रयोजनम् ।
 किम् ।
 उभेग्रहणम् सञ्ज्ञिनिर्देशार्थम् ।
 अन्तरेण अपि उभेग्रहणम् प्रक्ल्̥प्तः सञ्ज्ञिनिर्देशः ।
 कथम् ।
 द्वे इति वर्तते ।
 इदम् तर्हि प्रयोजनम् ।
 यत्र उभे शब्दरूपे श्रूयेते तत्र अभ्यस्तसञ्ज्ञा यथा स्यात् ।
 इह मा भूत् ईर्त्सन्ति , ईप्सन्ति , ईर्त्सन् , ईप्सन् , ऐर्त्सन् , ऐप्सन् ।
 किम् च स्यात् ।
 अद्भावः नुम्प्रतिषेधः जुस्भावः इति एते विधयः प्रसज्येरन् ।
 अद्भावे तावत् न दोषः ।
 सप्तमे योगविभागः करिष्यते ।
 इदम् अस्ति अत् अभ्यस्तात् ।
 ततः आत्मनेपदेषु ।
 आत्मनेपदेषु च अत् भवति ।
 अनतः इति उभयोः शेषः ।
 यत् अपि उच्यते नुम्प्रतिषेधः इति एकादेशे कृते व्यपवर्गाभावात् न भविष्यति ।
 इदम् इह सम्प्रधार्यम् ।
 नुम्प्रतिषेधः क्रियताम् एकादेशः इति ।
 किम् अत्र कर्तव्यम् ।
 परत्वात् नुम्प्रतिषेधः ।
 नित्यः एकादेशः ।
 कृते अपि नुम्प्रतिषेधे प्राप्नोति अकृते अपि ।
 एकादेशः अपि नित्यः ।
 अन्यस्य कृते नुम्प्रतिषेधे प्राप्नोति अन्यस्य अकृते ।
 शब्दान्तरस्य च प्राप्नुवन् विधिः अनित्यः भवति ।
 अन्तरङ्गः तर्हि एकादेशः ।
 का अन्तरङ्गता ।
 वर्णौ आश्रित्य एकादेशः ।
 विधिविषये नुम्प्रतिषेधः विधिः च नुमः सर्वनामस्थाने प्राक् तु सर्वनामस्थानोत्पत्तेः एकादेशः ।
 तत्र नित्यत्वात् च अन्तरङ्गत्वात् च एकादेशः ।
 एकादेशे कृते व्यपवर्गाभावात् न भविष्यति ।
 यत् अपि उच्यते जुस्भावः इति एकादेशे कृते व्यपवर्गाभावात् न भविष्यति ।
 एकादेशे इति उच्यते केन च अत्र एकादेशः ।
 अन्तिना ।
 न अत्र अन्तिभावः प्राप्नोति ।
 किम् कारणम् ।
 जुस्भावेन बाध्यते ।
 न अत्र जुस्भावः प्राप्नोति ।
 किम् कारणम् ।
 शपा व्यवहितत्वात् ।
 एकादेशे कृते न अस्ति व्यवधानम् ।
 एकादेशः पूर्वविधौ स्थानिवत् भवति इति व्यवधानम् एव ।
 किम् पुणः कारणम् निमित्तवान् अन्तिः एकादेशम् तावत् प्रतीक्षते न पुनः तावति एव निमित्तम् अस्ति इति अन्तिभावेन भाव्यम् ।
 इह अपि तर्हि तावति एव निमित्तम् अस्ति इति अन्तिभावः स्यात् ।
 अनेनिजुः ।
 पर्यवेविषुः इति ।
 अस्तु ।
 अन्तिभावे कृते स्थानिवद्भावात् झिग्रहणेन ग्रहणात् जुस्भावः भविष्यति ।
 अथ वा यदि अपि निमित्तवान् अन्तिः अयम् तस्य जुस्भावः अपवादः ।
 न च अपवादविषये उत्सर्गाः अभिनिविशन्ते ।
 पूर्वम् हि अपवादाः अभिनिविशन्ते पश्चात् उत्सर्गाः ।
 प्रकल्प्य वा अपवादविषयम् ततः उतस्र्गः प्रवर्तते ।
 न तावत् अत्र कदा चित् अपि अन्तिभावः भवति ।
 अपवादम् जुस्भावम् प्रतीक्षते ।
 न खलु अपि क्व चित् अभ्यस्तानाम् झेः च आनन्तर्यम् ।
 सर्वत्र विकरणैः व्यवधानम् ।
 तेन अनेन अवश्यम् विकरणनाशः प्रतीक्ष्यः क्व चित् लुका क्व चित् श्लुना क्व चित् एकादेशेन ।
 सः यथा श्लुलुकौ प्रतीक्षते एवम् एकादेशम् अपि प्रतीक्षते ।
 एवम् तर्हि इदम् इह व्यपदेश्यम् सत् आचार्यः न व्यपदिशति ।
 किम् ।
 स्थानिवद्भावम् ।
 स्थानिवद्भावात् व्यवधानम् ।
 व्यवधानात् न भविष्यति ।
 पूर्वविधौ स्थानिवद्भावः न च अयम् पूर्वस्य विधिः ।
 पूर्वस्मात् अपि विधिः पूर्वविधिः ।
 तत् एतत् असति प्रयोजने उभेग्रहणम् सहार्थम् विज्ञास्यते ।
 कथम् कृत्वा एकैकस्य अभ्यस्तसञ्ज्ञा प्राप्नोति ।
 प्रत्येकम् वाक्यपरिसमाप्तिः दृष्टा ।
 तत् यथा ।
 वृद्धिगुणसञ्ज्ञे प्रत्येकम् भवतः ।
 ननु च अयम् अपि अस्ति दृष्टान्तः समुदाये वाक्यपरिसमाप्तिः इति ।
 तत् यथा ।
 गर्गाः शतम् दण्ड्यन्ताम् इति ।
 अर्थिनः च राजानः हिरण्येन भवन्ति न च प्रत्येकम् दण्डयन्ति ।
 सति एतस्मिन् दृष्टान्ते यदि तत्र प्रत्येकम् इति उच्यते इह अपि सहग्रहणम् कर्तव्यम् ।
 अथ तत्र अन्तरेण प्रत्येकम् इति वचनम् प्रत्येकम् गुण्वृद्धिसञ्ज्ञे भवतः इह अपि न अर्थः सहग्रहणेन ।
 जक्षित्यादिषु सप्तग्रहणम् वेवीत्यर्थम् ।
 जक्षित्यादिषु सप्तग्रहणम् कर्तव्यम् ।
 सप्त जक्षित्यादयः अभ्यस्तसञ्ज्ञकाः भवन्ति इति वक्तव्यम् ।
 किम् प्रयोजनम् ।
 वेवीत्यर्थम् ।
 वेवीतेः अभ्यस्तसञ्ज्ञा यथा स्यात् ।
 वेव्यते ।
 अपरिगणनम् वा आगणान्तत्वात् ।
 न वा अर्थः परिगणनेन ।
 अस्तु आगणान्तम् अभ्यस्तसञ्ज्ञा ।
 इह अपि तर्हि प्राप्नोति ।
 आङः शासु ।
 अस्तु ।
 अभ्यस्तकार्याणि कस्मात् न भवन्ति ।
 भूयिष्ठानि परस्मैपदेषु आत्मनेपदी च अयम् ।
 स्वरः तर्हि प्राप्नोति ।
 यत्र अपि अस्य आत्मनेपदेषु अभ्यस्तकार्यम् स्वरः तत्र अपि अनुदात्तेतः परम् लसार्वधातुकम् अनुदात्तम् भवति इति अनुदात्तत्वे कृते न अस्ति विशेषः धातुस्वरेण उदात्तत्वे सति अभ्यस्तस्वरेण वा ।
 षसिवशी छान्दसौ ।
 दृष्टानुविधिः छन्दसि भवति ।
 चर्करीतम् अभ्यस्तम् एव ।
 ह्नुङः तर्हि प्राप्नोति ।
 अस्तु ।
 अभ्यस्तकार्याणि कस्मात् न भवन्ति ।
 भूयिष्ठानि परस्मैपदेषु आत्मनेपदी च अयम् ।
 स्वरः तर्हि प्राप्नोति ।
 अह्न्विङोः इति प्रतिषेधविधानसामर्थ्यात् स्वरः न भविष्यति ।
 अथ वा सप्त एव इमे धातवः पठ्यन्ते ।
 जक्ष् अभ्यस्तसञ्ज्ञः भवति ।
 इत्यादयः च षट् ।
 जक्ष् इत्यादयः षट् इति ।
 तुजादिषु छन्दःप्रत्ययग्रहणम् ।
 तुजादिषु छन्दःप्रत्ययग्रहणम् कर्तव्यम् ।
 छन्दसि तुजादीनाम् दीर्घः भवति इति वक्तव्यम् ।
 अस्मिन् च अस्मिन् च प्रत्यये इति वक्तव्यम् ।
 इह मा भूत् ।
 तुतोज शबलान् हरान् ।
 अनारम्भः वा अपरिगणितत्वात् ।
 अनारम्भः वा छन्दसि दीर्घत्वस्य न्याय्यः ।
 कुतः ।
 अपरिगणितत्वात् ।
 न हि छन्दसि दीर्घत्वस्य परिगणनम् कर्तुम् शक्यम् ।
 किम् कारणम् ।
 अन्येषाम् च दर्शनात् ।
 येषाम् अपि दीर्घत्वम् न आरभ्यते तेषाम् अपि छन्दसि दीर्घत्वम् दृश्यते ।
 तत् यथा पूरुषः ।
 नारकः इति ।
 अनेकान्तत्वात् च ।
 येषाम् च अपि आरभ्यते तेषाम् अपि अनेकान्तः ।
 यस्मिन् एव च प्रत्यये दीर्घत्वम् दृश्यते तस्मिन् एव च न दृश्यते ।
 मामहानः उक्थपात्रम् ।
 ममहानः इति च ।
 धातोः इति किमर्थम् ।
 ईहाम् चक्रे ।
 न एतत् अस्ति ।
 लिटि इति उच्यते न च अत्र लिटम् पश्यामः ।
 प्रत्ययलक्षणेन ।
 न लुमता तस्मिन् इति प्रत्ययलक्षणप्रतिषेधः ।
 इदम् तर्हि ।
 ससृवांसः विशृण्विरे ।
 लिटि द्विर्वचने जागर्तेः वावचनम् ।
 लिटि द्विर्वचने जागर्तेः वा इति वक्तव्यम् ।
 यः जागर तम् ऋचः कामयन्ते ।
 यः जजागार तम् ऋचः कामयन्ते ।
 अनभ्यासस्य इति किम् ।
 कृष्णः नोनाव वृषभः यदि इदम् ।
 नोनूयतेः नोनाव ।
 अभ्यासप्रतिषेधानर्थक्यम् च छन्दसि वावचनात् ।
 अभ्यासप्रतिषेधः च अनर्थकः ।
 किम् कारणम् ।
 छन्दसि वावचनात् ।
 अवश्यम् छन्दसि वा द्वे भवतः इति वक्तव्यम् ।
 किम् प्रयोजनम् ।
 प्रयोजनम् आदित्यान् याचिषामहे ।
 यियाचिषामहे इति प्राप्ते ।
 देवता नो दाति प्रियाणि ।
 ददाति प्रियाणि ।
 मघवा दातु ।
 मघवा ददातु ।
 सः नः स्तुतः वीरवत् धातु ।
 वीरवत् दधातु ।
 यावता इदानीम् छन्दसि वा द्वे भवतः इति उच्यते धातुग्रहणेन अपि न अर्थः ।
 कस्मात् न भवति ससृवांसः विशृण्विरे इति ।
 छन्दसि वावचनात् ।
 तत् एतत् धातुग्रहणम् सान्न्यासिकम् तिष्ठतु तावत् ।
 किम् इयम् षष्ठी आहोस्वित् सप्तमी ।
 कुतः सन्देहः ।
 समानः निर्देशः ।
 किम् च अतः ।
 यदि षष्ठी सन्यङन्तस्य द्विर्वचनेन भवितव्यम् ।
 अथ सप्तमी सन्यङोः परतः पूर्वस्य द्विर्वचनम् ।
 कः च अत्र विशेषः ।
 सन्यङोः परतः इति चेत् इटः द्विर्वचनम् परादित्वात् ।
 सन्यङोः परतः इति चेत् इटः द्विर्वचनम् कर्तव्यम् ।
 अटिटिषति ।
 अशिशिषति ।
 किम् पुनः कारणम् न सिध्यति ।
 परादित्वात् ।
 इट् परादिः ।
 हन्तेः च ईटः ।
 हन्तेः च ईटः द्विर्वचनम् कर्तव्यम् ।
 जेघ्नीयते ।
 ननु च यस्य अपि सन्यङन्तस्य द्विर्वचनम् तस्य अपि स्थानिवद्भावप्रसङ्गः ।
 ईटि स्थानिवद्भावात् ईटः द्विर्वचनम् न प्राप्नोति ।
 न एषः दोषः ।
 द्विर्वचननिमित्ते अचि स्थानिवत् इति उच्यते न च असौ द्विर्वचननिमित्तम् ।
 यस्मिन् अपि द्विर्वचनम् यस्य अपि द्विर्वचनम् सर्वः असौ द्विर्वचननिमित्तम् ।
 तस्मात् ईटः द्विर्वचनम् ।
 तस्मात् उभाभ्याम् ईटः द्विर्वचनम् कर्तव्यम् ।
 यः च उभयोः दोषः न तम् एकः चोद्यः भवति ।
 एकाचः उपदेशे अनुदात्तात् इति उपदेशवचनम् उदात्तविशेषणम् चेत् सनः इट्प्रतिषेधः ।
 एकाचः उपदेशे अनुदात्तात् इति उपदेशवचनम् उदात्तविशेषणम् चेत् सनः इट्प्रतिषेधः वक्तव्यः ।
 बिभित्सति ।
 चिच्छित्सति ।
 द्विर्वचने कृते उपदेशे अनुदात्तात् एकाचः श्रूयमाणात् इति इट्प्रतिषेधः न प्राप्नोति ।
 अस्तु तर्हि सन्यङन्तस्य ।
 सन्यङन्तस्य इति चेत् अशेः सनि अनिटः ।
 सन्यङन्तस्य इति चेत् अशेः सनि अनिटः द्विर्वचनम् वक्तव्यम् ।
 इयक्षमाणाः भृगुभिः सजोषाः ।
 यस्य अपि सन्यङोः परतः द्विर्वचनम् तेन अपि अत्र अवश्यम् इडभावे यत्नः कर्तव्यः ।
 किम् कारणम् ।
 अशेः हि प्रतिपदम् इट् विधीयते स्मिपूङ्रञ्ज्वशाम् सनि इति ।
 तेन एव द्वितीयद्विर्वचनम् अपि न भविष्यति ।
 अथ वा न एतत् अशेः रूपम् ।
 यजेः एषः छान्दसः वर्णलोपः ।
 तत् यथा तुभ्य इदम् अग्ने ।
 तुभ्यम् इदम् अग्ने इति प्राप्ते ।
 अम्बानाम् चरुम् ।
 नाम्बानाम् चरुम् इति प्राप्ते ।
 आव्याधिनीः उगणाः ।
 सुगणाः इति प्राप्ते ।
 इष्कर्तरम् अध्वरस्य ।
 निष्कर्तारम् इति प्राप्ते ।
 शिवा उद्रस्य भेषजी ।
 शिवा रुद्रस्य भेषजी इति प्राप्ते ।
 अश्यर्थः वै गम्यते ।
 कः पुनः अशेः अर्थः ।
 अश्नोतिः व्यप्तिकर्मा ।
 यजिः अपि अश्यर्थे वर्तते ।
 कथम् पुनः अन्यः नाम अन्यस्य अर्थे वर्तते ।
 बह्वर्थाः अपि धातवः भवन्ति इति ।
 तत् यथा ।
 वपिः प्रकिरणे दृष्टः छेदने च अपि वर्तते ।
 केशान् वपति इति ।
 ईडिः स्तुदिचोदनायाच्ञासु दृष्टः ईरणे च अपि वर्तते ।
 अग्निः वै इतः वृष्टिम् ईट्टे ।
 मरुतः अमुतः च्यावयन्ति ।
 करोतिः अयम् अभूतप्रादुर्भावे दृष्टः निर्मलीकरणे च अपि वर्तते ।
 पृष्ठम् कुरु ।
 पादौ कुरु ।
 उन्मृदान इति गम्यते ।
 निक्षेपणे च अपि दृश्यते ।
 कटे कुरु ।
 घटे कुरु ।
 अश्मानम् इतः कुरु ।
 स्थापय इति गम्यते ।
 एवम् तर्हि दीर्घकुत्वप्रसारणषत्वम् अधिकस्य द्विर्वचनात् । दीर्घत्वम् द्विर्वचनाधिकस्य न सिध्यति ।
 चिचीषति ।
 तुष्टूषति ।
 समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य नष्टः सन् भवति ।
 तत्र अजन्तानाम् सनि इति दीर्घत्वम् न प्राप्नोति ।
 इदम् इह सम्प्रधार्यम् दीर्घत्वम् क्रियताम् द्विर्वचनम् इति किम् अत्र कर्तव्यम् ।
 परत्वात् दीर्घत्वम् ।
 नित्यम् द्विर्वचनम् ।
 कृते अपि दीर्घत्वे प्राप्नोति अकृते अपि प्राप्नोति ।
 दीर्घत्वम् अपि नित्यम् ।
 कृते अपि द्विर्वचने प्राप्नोति अकृते अपि प्राप्नोति ।
 अनित्यम् दीर्घत्वम् ।
 न हि कृते द्विर्वचने प्राप्नोति ।
 किम् कारणम् ।
 समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य अजन्तता न अस्ति इति दीर्घत्वम् न प्राप्नोति ।
 द्विर्वचनम् अपि अनित्यम् ।
 अन्यस्य कृते दीर्घत्वे प्राप्नोति अन्यस्य अकृते ।
 शब्दान्तरस्य च प्राप्नुवन् विधिः अनित्यः भवति ।
 उभयोः अनित्ययोः परत्वात् दीर्घत्वम् ।
 यत् तर्हि न अकृते द्विर्वचने दीर्घत्वम् तत् न सिध्यति ।
 जुहूषति इति ।
 कुत्वम् द्विर्वचनाधिकस्य न सिध्यति ।
 जिघांसति ।
 जङ्घन्यते ।
 किम् कारणम् ।
 समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य नष्टः हन्तिः भवति ।
 तत्र अभ्यासात् हन्तिहकारस्य इति कुत्वम् न सिध्यति ।
 सम्प्रसारणम् च द्विर्वचनाधिकस्य न सिध्यति ।
 जुहूषति. जोहूयते ।
 समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य नष्टः हवयतिः भवति ।
 तत्र ह्वः सम्प्रसारणम् अभ्यस्तस्य इति सम्प्रसारणम् न प्राप्नोति ।
 न एषः दोषः ।
 वक्ष्यति हि एतत् ह्वः अभ्यस्तनिमित्तस्य इति ।
 यावता च इदानीम् ह्वः अभ्यस्तनिमित्तस्य इति उच्यते सः अपि अदोषः भवति यत् उक्तम् यत् तर्हि न अकृते द्विर्वचने दीर्घत्वम् तत् न सिध्यति इति ।
 षत्वम् च द्विर्वचनाधिकस्य न सिध्यति ।
 पिपक्षति ।
 यियक्षति ।
 समुदायस्य समुदायः आदेशः ।
 तत्र सम्प्रमुग्धत्वात् प्रकृतिप्रत्ययस्य नष्टः सन् भवति ।
 तत्र इण्कुभ्याम् उत्तरस्य प्रत्ययसकारस्य इति षत्वम् न प्रापोति ।
 इदम् इह सम्प्रधार्यम् द्विर्वचनम् क्रियताम् षत्वम् इति किम् अत्र कर्तव्यम् ।
 परत्वात् षत्वम् ।
 पूर्वत्रासिद्धे षत्वम् सिद्धासिद्धयोः च न अस्ति सम्प्रधारणा ।
 आबृध्योः च अभ्यस्तविधिप्रतिषेधः ।
 आबृध्योः च अभ्यस्ताश्रयः विधिः प्राप्नोति ।
 सः प्रतिषेध्यः ।
 ईप्सति ।
 ईर्त्सति ।
 ईप्सन् ।
 ईर्त्सन् ।
 ऐप्सन् ।
 ऐर्त्सन् ।
 किम् च स्यात् ।
 अद्भावः नुम्प्रतिषेधः जुस्भावः इति एते विधयः प्रसज्येरन् ।
 न एषः दोषः ।
 उक्ताः अत्र परिहाराः ।
 सङाश्रये च समुदायस्य समुदायादेशत्वात् झलाश्रये च अव्यपदेशः आमिश्रत्वात् ।
 सङाश्रये च कार्ये समुदायस्य समुदायादेशत्वात् झलाश्रये च अव्यपदेशः ।
 किम् कारणम् ।
 आमिश्रत्वात् ।
 आमिश्रीभूतम् इदम् भवति ।
 तत् यथा ।
 क्षीरोदके सम्पृक्ते ।
 आमिश्रत्वात् न ज्ञायते कियत् क्षीरम् कियत् उदकम् इति ।
 कस्मिन् अवकाशे क्षीरम् कस्मिन् अवकाशे उदकम् इति ।
 एवम् इह अपि आमिश्रत्वात् न ज्ञायते का प्रकृतिः कः प्रत्ययः कस्मिन् अवकाशे प्रकृतिः कस्मिन् अवकाशे प्रत्ययः इति ।
 तत्र कः दोषः ।
 सङि झलि इति कुत्वादीनि न सिध्यन्ति ।
 इदम् इह सम्प्रधार्यम् द्विर्वचनम् क्रियताम् कुत्वादीनि इति किम् अत्र कर्तव्यम् ।
 परत्वात् कुत्वादीनि ।
 पूर्वत्रासिद्धे कुत्वादीनि सिद्धासिद्धयोः च न अस्ति सम्प्रधारणा ।
 एवम् तर्हि पूर्वत्रासिद्धीयम् अद्विर्वचने इति वक्तव्यम्. तत् च अवश्यम् वक्तव्यम् ।
 विभाषिताः प्रयोजयन्ति ।
 द्रोग्धा द्रोग्धा ।
 द्रोढा द्रोढा ।
 यावता च इदानीम् पूर्वत्रासिद्धीयम् अद्विर्वचने इति उच्यते सः अपि अदोषः भवति यत् उक्तम् षत्वम् न सिध्यति ।
 इह स्थाने द्विर्वचने णिलोपः अपरिहृतः ।
 सन्यङोः परतः द्विर्वचने इटः द्विर्वचनम् वक्तव्यम् ।
 सन्यङन्तस्य द्विर्वचने हन्तेः कुत्वम् अपरिहृतम् ।
 तत्र सन्यङन्तस्य द्विर्वचनम् द्विःप्रयोगः च इति एषः पक्षः निर्दोषः ।
 तत्र इदम् अपरिहृतम् सनः इटः प्रतिषेधः इति ।
 एतस्य अपि परिहारम् वक्ष्यति उभयविशेषणत्वात् सिद्धम् इति ।
 कथम् जेघ्नीयते ।
 वक्ष्यति एतत् यङ्प्रकरणे हन्तेः हिंसायाम् घ्नी इति ।
 दाश्वान् इति किम् निपात्यते ।
 दाशेः वसौ द्वित्वेट्प्रतिषेधौ ।
 दाशेः वसौ द्वित्वेट्प्रतिषेधौ निपात्येते ।
 दाश्वंसः दाशुषः सुतम् ।
 दाश्वान् ।
 साह्वान् इति किम् निपात्यते ।
 सहेः दीर्घत्वम् च ।
 किम् च ।
 द्वित्वेट्प्रतिषेधौ च ।
 साह्वान् बलाहकः ।
 साह्वान् ।
 मीढ्वान् इति किम् निपात्यते ।
 मिहेः ढत्वम् च ।
 किम् च ।
 यत् च पूर्वयोः ।
 किम् च पूर्वयोः ।
 द्वित्वेट्प्रतिषेधौ दीर्घत्वम् च ।
 मीढ्वः तोकय तनयाय मृडय ।
 यथा इयम् इन्द्र मीढ्वः ।
 मह्यर्थः वै गम्यते ।
 कः पुनः मह्यर्थः ।
 महतिः दानकर्मा ।
 अतः किम् ।
 इत्वम् अपि निपात्यम् ।
 मह्यर्थः इति चेत् मिहेः तदर्थत्वात् सिद्धम् ।
 मह्यर्थः इति चेत् मिहिः अपि मह्यर्थे वर्तते ।
 कथम् पुनः अन्यः नाम अन्यस्य अर्थे वर्तते ।
 बह्वर्थाः अपि धातवः भवन्ति इति ।
 अस्ति पुनः अन्यत्र अपि क्व चित् मिहिः मह्यर्थे वर्तते ।
 अस्ति इति आह ।
 मिहेः मेघः ।
 मेघः च कस्मात् भवति ।
 अपः ददाति इति ।
 द्विर्वचनप्रकरणे कृञादीनाम् के ।
 द्विर्वचनप्रकरणे कृञादीनाम् के उपसङ्ख्यानम् कर्तव्यम् ।
 चक्रम् ।
 चिक्लिदम् ।
 चक्नम् इति ।
 कादिषु इति वक्तव्यम् इह अपि यथा स्यात् ।
 बभ्रुः ।
 ययुः इति ।
 चरिचलिपतिवदीनाम् अचि आक् च अभ्यासस्य ।
 चरिचलिपतिवदीनाम् अचि द्वे भवतः इति वक्तव्यम् आक् च अभ्यासस्य ।
 चराचरः ।
 चलाचलः ।
 पतापतः ।
 वदावदः ।
 हन्तेः घः च ।
 हन्तेः घः च वक्तव्यः ।
 अचि द्वे भवतः आक् च अभ्यासस्य ।
 घनाघनः ।
 पाटेः णिलुक् च दीर्घः च अभ्यासस्य ऊक् च ।
 पाटयतेः णिलुक् च वक्तव्यः ।
 अचि द्वे भवतः इति वक्तव्यम् ।
 दीर्घः च अभ्यासस्य ऊक् च आगमः ।
 पाटुपटः ।
 द्विर्वचनम् यणयवायावादेशाल्लोपोपधालोपणिलोपकिकिनोरुत्त्वेभ्यः ।
 यणयवायावादेशाल्लोपोपधालोपणिलोपकिकिनोरुत्त्वेभ्यः द्विर्वचनम् भवति विप्रतिषेधेन ।
 द्विर्वचनस्य अवकाशः ।
 बिभिदतुः ।
 बिभिदुः ।
 यणादेशस्य अवकाशः ।
 दधि अत्र ।
 मधु अत्र ।
 इह उभयम् प्राप्नोति ।
 चक्रतुः ।
 चक्रुः ।
 अयवायावादेशानाम् अवकाशः ।
 चयनम् ।
 चायकः ।
 लवनम् ।
 लावकः ।
 द्विर्वचनस्य सः एव ।
 इह उभयम् प्राप्नोति ।
 चिचाय ।
 चिचयिथ ।
 लुलाव ।
 लुलविथ ।
 आल्लोपस्य अवकाशः ।
 । गोदः ।
 कम्बलदः ।
 द्विर्वचनस्य सः एव ।
 इह उभयम् प्राप्नोति ।
 ययतुः ।
 ययुः ।
 तस्थतुः ।
 तस्थुः ।
 उपधालोपास्य अवकाशः ।
 श्लेष्मघ्नम् मधु ।
 पित्तघ्नम् घृतम् ।
 द्विर्वचनस्य सः एव ।
 इह उभयम् प्राप्नोति ।
 आटितत् ।
 आशिशत् ।
 उत्त्वस्य अवकाशः निपूर्ताः पिण्डाः ।
 द्विर्वचनस्य सः एव ।
 इह उभयम् प्राप्नोति ।
 मित्रात्वरुणौ ततुरिः ।
 दूरे ह्यध्वा जगुरिः ।
 द्विर्वचनम् भवति पूर्वविप्रतिषेधेन ।
 सः तर्हि पूर्वविप्रतिषेधः वक्तव्यः ।
 न वक्तव्यः ।
 इष्टवाची परशब्दः ।
 विप्रतिषेधे परम् यत् इष्टम् तत् भवति इति ।
 द्विर्वचनात् प्रसारणात्त्वधात्वादिविकाररीत्वेत्त्वोत्त्वगुणवृद्धिविधयः ।
 द्विर्वचनात् प्रसारणात्त्वधात्वादिविकाररीत्वेत्त्वोत्त्वगुणवृद्धिविधयः भवन्ति विप्रतिषेधेन ।
 द्विर्वचनस्य अवकाशः ।
 बिभिदतुः ।
 बिभिदुः ।
 सम्प्रसारणस्य अवकाशः ।
 इष्टम् ।
 सुप्तम् ।
 इह उभयम् प्राप्नोति ।
 ईजतुः ।
 ईजुः ।
 न एतत् अस्ति प्रयोजनम् ।
 अस्तु अत्र द्विर्वचनम् ।
 द्विर्वचने कृते परस्य रूपस्य किति इति भविष्यति पूर्वस्य लिटि अभ्यासस्य उभयेषाम् इति ।
 इदम् तर्हि सोषुप्यते ।
 इदम् च अपि उदाहरणम् ।
 ईजतुः , ईजुः इति ।
 ननु च उक्तम् ।
 अस्तु अत्र द्विर्वचनम् ।
 द्विर्वचने कृते परस्य रूपस्य किति इति भविष्यति पूर्वस्य लिटि अभ्यासस्य उभयेषाम् इति ।
 न सिध्यति ।
 न सम्प्रसारणे सम्प्रसारणम् इति प्रतिषेधः प्राप्नोति ।
 अकारेण व्यव्हितत्वात् न भविष्यति ।
 एकादेशे कृते न अस्ति व्यवधानम् ।
 एकादेशः पूर्वविधौ स्थानिवत् भवति इति स्थानिवद्भावात् व्यवधानम् एव ।
 एवम् तर्हि समानाङ्गग्रहणम् तत्र चोदयिष्यति ।
 आत्त्वस्य अवकाशः ।
 ग्लाता ।
 म्लाता ।
 द्विर्वचनस्य सः एव ।
 इह उभयम् प्राप्नोति ।
 जग्ले ।
 मम्ले ।
 धात्वादिविकाराणाम् अवकाशः ।
 नमति ।
 सिञ्चति ।
 द्विर्वचनस्य सः एव ।
 इह उभयम् प्राप्नोति ।
 ननाम ।
 सिसेच ।
 सस्नौ ।
 रीत्वस्य अवकाशः ।
 मात्रीयति ।
 पित्रीयति ।
 द्विर्वचनस्य सः एव ।
 इह उभयम् प्राप्नोति ।
 चेक्रीयते ।
 जेह्रीयते ।
 ईत्वस्य अवकाशः ।
 पीयते ।
 गीयते ।
 द्विर्वचनस्य सः एव ।
 इह उभयम् प्राप्नोति ।
 पेपीयते ।
 जेगीयते ।
 इत्त्वोत्त्वयोः अवकाशः ।
 आस्तीर्णम् ।
 निपूर्ताः ।
 द्विर्वचनस्य सः एव ।
 इह उभयम् प्राप्नोति ।
 आतेस्तीर्यते ।
 निपोपूर्यते ।
 गुणवृद्ध्योः अवकाशः ।
 चेता ।
 गौः ।
 द्विर्वचनस्य सः एव ।
 इह उभयम् प्राप्नोति ।
 चिचाय ।
 चिचयिथ ।
 लुलाव ।
 लुलविथ ।
 न एतत् अस्ति प्रयोजनम् ।
 अस्तु अत्र द्विर्वचनम् ।
 द्विर्वचने कृते परस्य रूपस्य गुणवृद्धी भविष्यतः ।
 इदम् तर्हि प्रयोजनम् ।
 इयाय ।
 इययिथ ।
 ननु च उक्तम् न एतत् अस्ति प्रयोजनम् ।
 अस्तु अत्र द्विर्वचनम् ।
 द्विर्वचने कृते परस्य रूपस्य गुणवृद्धी भविष्यतः ।
 न सिध्यति ।
 अन्तरङ्गत्वात् सवर्णदीर्घत्वम् प्राप्नोति ।
 वार्णात् आङ्गम् बलीयः इति गुणवृद्धी भविष्यतः ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 आचार्यप्रवृत्तिः ज्ञापयति वार्णात् आङ्गम् बलीयः भवति इति यत् अयम् अभ्यासस्य असवर्णे इति असवर्णग्रहणम् करोति ।
 कथम् कृत्वा ज्ञापकम् ।
 न हि अन्तरेण गुणवृद्धी असवर्णपरः अभ्यासः भवति ।
 न एतत् अस्ति ज्ञापकम् ।
 अर्त्यर्थम् एतत् स्यात् ।
 इयृतः ।
 इयृथः ।
 [उवोण ।
 उवोणिथः ] ।
 यत् तर्हि दीर्घः इणः किति इति दीर्घत्वम् शास्ति ।
 एतस्य अपि अस्ति वचने प्रयोजनम् ।
 किम् ।
 सवर्णदीर्घबाधनार्थम् एतत् स्यात् ।
 सः यथा एव तर्हि सवर्णदीर्घत्वम् बाधते एवम् यणादेशम् अपि बाधेत ।
 एवम् तर्हि यणादेशे योगविभागः करिष्यते ।
 इदम् अस्ति इणः यण् भवति ।
 ततः एः अनेकाचः ।
 एः च अनेकाचः इणः यण् भवति ।
 ततः असंयोगपूर्वस्य ।
 एः अनेकाचः इति एव ।
 असवर्णग्रहणम् एव तर्हि ज्ञापकम् ।
 ननु च उक्तम् अर्त्यर्थम् एतत् स्यात् इति ।
 न एकम् उदाहरणम् असवर्णग्रहणम् प्रयोजयति ।
 एवम् अपि स्थानिवद्भावात् इयङ् न प्राप्नोति ।
 अथ सति अपि विप्रतिषेधे यावता स्थानिवद्भावः कथम् एव एतत् सिध्यति ।
 यः अनादिष्टात् अचः पूर्वः तस्य विधिम् प्रति स्थानिवद्भावः ।
 आदिष्टात् च एषः अचः पूर्वः भवति ।
 ष्यङः सम्प्रसारणे पुत्रपत्योः तदादौ अतिप्रसङ्गः ।
 ष्यङः सम्प्रसारणे पुत्रपत्योः तदादौ अतिप्रसङ्गः भवति ।
 पुत्रपत्यादौ सम्प्रसारणम् प्राप्नोति ।
 कारीषगन्ध्यापुत्रकुलम् , कारीषगन्ध्यापतिकुलम् ।
 वर्णग्रहणात् सिद्धम् ।
 वर्णग्रहणे एतत् भवति यस्मिन् विधिः तदादौ इति न च इदम् वर्णग्रहणम् ।
 वर्णग्रहणे इति चेत् तदन्तप्रतिषेधः ।
 वर्णग्रहणे इति चेत् तदन्तस्य प्रतिषेधः वक्तव्यः ।
 पुत्रपत्यन्ते सम्प्रसारणम् प्राप्नोति ।
 कारीषगन्ध्यापरमपुत्रः , कारीषगन्ध्यापरमपतिः ।
 कौमुदगन्ध्यापरमपुत्रः , कौमुदगन्ध्यापरमपतिः ।
 किम् कारणम् ।
 यत्र हि तदादिविधिः न अस्ति तदन्तविधिना तत्र भवितव्यम् ।
 सिद्धम् तु उत्तरपदवचनात् ।
 सिद्धम् एतत् ।
 कथम् ।
 उत्तरपदवचनात् ।
 पुत्रपत्योः उत्तरपदयोः इति वक्तव्यम् ।
 तत् तर्हि वक्तव्यम् ।
 न वक्तव्यम् ।
 पूर्वपदम् उत्तरपदम् इति सम्बन्धिशब्दौ एतौ ।
 सति पूर्वपदे उत्तरपदम् भवति सति च उत्तरपदे पूर्वपदम् इति ।
 न च अत्र पुत्रपती उत्तरपदे ।
 इह अपि तर्हि न प्राप्नोति ।
 कारीषगन्धीपुत्रः , कारीषगन्धीपतिः इति ।
 किम् कारणम् ।
 पूर्वपदम् इति उच्यते ।
 न हि अत्र ष्यङ् पूर्वपदम् अस्ति ।
 ष्यङन्तम् एतत् पूर्वपदम् ।
 कथम् ।
 प्रत्ययग्रहणे यस्मात् सः तदादेः ग्रहणम् भवति ।
 यदि प्रत्ययग्रहणे यस्मात् सः तदादेः ग्रहणम् भवति इति उच्यते परमकारीषगन्धीपुत्रः , परमकारीषगन्धीपतिः इति न सिध्यति ।
 प्रत्ययग्रहणे यस्मात् सः तदादेः ग्रहणम् भवति अस्त्रीप्रत्ययेन इति ।
 यदि अस्त्रीप्रत्ययेन इति उच्यते अतिक्रान्तः कारीषगन्ध्याम् अतिकारीषगन्ध्यः , तस्य पुत्रः अतिकारीषगन्ध्यपुत्रः , अतिकारीषगन्ध्यपतिः इति अत्र अपि प्राप्नोति ।
 अस्त्रीप्रत्ययेन अनुपसर्जनेन ।
 यः हि उपसर्जनम् स्त्रीप्रत्ययः भवति एषा तत्र परिभाषा प्रत्ययग्रहणे यस्मात् सः तदादेः ग्रहणम् भवति इति ।
 ष्यङन्ते यावन्तः यणः तेषाम् सर्वेषाम् सम्प्रसारणम् प्राप्नोति ।
 वाराहिपुत्रः , तार्णकर्णीपुत्रः ।
 तत्र अप्रत्ययस्थस्य प्रतिषेधः वक्तव्यः ।
 यथागृहीतस्य आदेशवचनात् अप्रत्ययस्थे सिद्धम् ।
 निर्दिश्यमानस्य आदेशाः भवन्ति इति एवम् अप्रत्ययस्थस्य न भविष्यति ।
 अनन्त्यविकारे अन्त्यसदेशस्य वा ।
 अथ वा अनन्त्यविकारे अन्त्यसदेशस्य कार्यम् भवति इति एषा परिभाषा कर्तव्या ।
 कः पुनः अत्र विशेषः एषा वा परिभाषा क्रियेत अप्रत्ययस्थस्य वा प्रतिषेधः उच्येत ।
 अवश्यम् एषा परिभाषा कर्तव्या ।
 बहूनि एतस्याः परिभाषायाः प्रयोजनानि ।
 कानि ।
 प्रयोजनम् न सम्प्रसारणे सम्प्रसारणम् ।
 न सम्प्रसारणे सम्प्रसारणम् इति एतत् न वक्तव्यम् भवति ।
 कथम् व्यधेः विद्धः इति ।
 अनन्त्यविकारे अन्त्यसदेशस्य कार्यम् भवति इति न दोषः भवति ।
 न एतत् अस्ति प्रयोजनम् ।
 क्रियते न्यासे एव ।
 सान्तमहतः दीर्घत्वे ।
 सान्तमहतः दीर्घत्वे प्रयोजनम् ।
 पयांसि, यशांसि ।
 प इति अस्य अपि प्राप्नोति ।
 अनन्त्यविकारे अन्त्यसदेशस्य कार्यम् भवति इति न दोषः भवति ।
 एतत् अपि न अस्ति प्रयोजनम् ।
 नोपधायाः इति तत्र वर्तते ।
 एवम् अपि अनांसि, मनांसि इति अत्र अपि प्राप्नोति ।
 न एषः दोषः ।
 सान्तसंयोगेन नोपधाम् विशेषयिष्यामः ।
 सान्तसंयोगस्य नोपाधायाः इति ।
 एवम् अपि हंसशिरांसि , ध्वंसशिरांसै इति अत्र अपि प्राप्नोति ।
 न एषः दोषः ।
 हम्मतेः हंसः ।
 कः पुनः आह हम्मतेः हंसः इति ।
 किम् तर्हि हन्तेः हंसः ।
 हन्ति अध्वानम् इति ।
 एवम् तर्हि सर्वनामस्थाने इति वर्तते ।
 सर्वनामस्थानपरतया सान्तसंयोगम् विशेषयिष्यामः ।
 सर्वनामस्थानपरस्य सान्तसंयोगस्य नोपाधायाः इति ।
 अन्कारान्तस्य अल्लोपे ।
 अन्कारान्तस्य अल्लोपे प्रयोजनम् ।
 तक्ष्णा , तक्ष्णे इति ।
 त इति अत्र अपि प्राप्नोति ।
 अनन्त्यविकारे अन्त्यसदेशस्य कार्यम् भवति इति न दोषः भवति ।
 एतत् अपि न अस्ति प्रयोजनम् ।
 अना अकारम् विशेषयिष्यामः ।
 अनः यः अकारः इति ।
 एवम् अपि अनसा , अनसे इति अत्र अपि प्राप्नोति ।
 अन्कारेण अङ्गम् विशेषयिष्यामः ।
 अन्कारान्तस्य अङ्गस्य अनः यः अकारः इति ।
 एवम् अपि अनस्तक्ष्णा , अनस्तक्ष्णे इति अत्र अपि प्राप्नोति ।
 एवम् तर्हि कार्यकालम् सञ्ज्ञापरिभाषम् ।
 यत्र कार्यम् तत्र उपस्थितम् द्रष्टव्यम् ।
 भस्य इति उपस्थितम् इदम् भवति यचि भम् इति ।
 तत्र यजादिपरत्या अन्कारम् विशेषयिष्यामः अना अकारम् ।
 यजादिपरस्य अनः यः अकारः इति ।
 मृजेः वृद्धिविधौ ।
 मृजेः वृद्धिविधौ प्रयोजनम् ।
 न्यमार्ट् ।
 अटः अपि वृद्धिः प्राप्नोति ।
 अनन्त्यविकारे अन्त्यसदेशस्य कार्यम् भवति इति न दोषः भवति ।
 एतत् अपि न अस्ति प्रयोजनम् ।
 यथापरिभाषितम् इकः गुणवृद्धी इति इकः एव वृद्धिः भविष्यति ।
 एवम् अपि मिमार्जिषति इति अत्र प्राप्नोति ।
 अस्तु ।
 अभ्यासनिर्ह्रासेन ह्रस्वः भविष्यति ।
 वसोः सम्प्रसारणे च ।
 वसोः सम्प्रसारणे च प्रयोजनम् ।
 विदुषः पश्य ।
 विदिवकारस्य अपि प्राप्नोति ।
 अनन्त्यविकारे अन्त्यसदेशस्य कार्यम् भवति इति न दोषः भवति ।
 एतत् अपि न अस्ति प्रयोजनम् ।
 न सम्प्रसारणे सम्प्रसारणम् इति प्रतिषेधः भविष्यति ।
 दकारेण व्यवहितत्वात् न प्राप्नोति ।
 एवम् तर्हि निर्दिश्यमानस्य आदेशाः भवन्ति इति न भविष्यति ।
 युवादीनाम् च ।
 युवादीनाम् च सम्प्रसारणे प्रयोजनम् ।
 यूनः , यूना , यूने ।
 यकारस्य अपि प्राप्नोति ।
 अनन्त्यविकारे अन्त्यसदेशस्य कार्यम् भवति इति न दोषः भवति ।
 एतत् अपि न अस्ति प्रयोजनम् ।
 न सम्प्रसारणे सम्प्रसारणम् इति न भविष्यति ।
 उकारेण व्यवहितत्वात् न प्राप्नोति ।
 एकादेशे कृते न अस्ति व्यवधानम् ।
 एकादेशः पूर्वविधौ स्थानिवत् भवति इति स्थानिवद्भावात् व्यवधानम् एव ।
 एवम् तर्हि समानाङ्गग्रहणम् अत्र चोदयिष्यति ।
 र्वोः उपधाग्रहणम् च ।
 र्वोः उपधाग्रहणम् च न कर्तव्यम् भवति ।
 इह कस्मात् न भवति ।
 अबिभः भवान् ।
 अनन्त्यविकारे अन्त्यसदेशस्य कार्यम् भवति इति न दोषः भवति ।
 एतत् अपि न अस्ति प्रयोजनम् ।
 क्रियते न्यासे एव ।
 आदित्यदादिविधिसंयोगादिलोपकुत्वढत्वभष्भावषत्वणत्वेषु अतिप्रसङ्गः ।
 आदिविधौ अतिप्रसङ्गः भवति ।
 धात्वादेः षः सः ।
 णः नः ।
 इह एव स्यात् ।
 नेता , सोता ।
 इह न स्यात् ।
 नमति , सिञ्चति ।
 आदि ।
 त्यदादिविधि ।
 इह एव स्यात् ।
 तत् , सः ।
 त्यत् , स्यः इति अत्र न स्यात् ।
 त्यदादिविधि ।
 संयोगादिलोप ।
 इह एव स्यात् ।
 मङ्क्ता ।
 मङ्क्तव्यम् इति अत्र न स्यात् ।
 संयोगादिलोप ।
 कुत्व ।
 इह एव स्यात् ।
 पक्ता ।
 पक्तव्यम्भष्भाव ।
 इति अत्र न स्यात् ।
 कुत्व ।
 ढत्व ।
 इह एव स्यात् ।
 लेढा ।
 लेढव्यम् इति अत्र न स्यात् ।
 ढत्व ।
 भष्भाव ।
 इह एव स्यात् ।
 अभुत्सि ।
 अभुत्साताम् इति अत्र न स्यात् ।
 भष्भाव ।
 षत्व ।
 इह एव स्यात् ।
 द्रष्टा ।
 द्रष्टव्यम् इति अत्र न स्यात् ।
 षत्व ।
 णत्व ।
 इह एव स्यात् ।
 माषावापेण ।
 माषावापाणाम् इति अत्र न स्यात् ।
 णत्व ।
 एते दोषाः समाः भूयांसः वा ।
 तस्मात् न अर्थः अनया परिभाषया ।
 न हि दोषा सन्ति इति परिभाषा न कर्तव्या लक्षणम् वा न प्रणेयम् ।
 न हि भिक्षुकाः सन्ति इति स्थाल्यः न अधिश्रीयन्ते न च मृगाः सन्ति इति यवाः न उप्यन्ते ।
 दोषाः खलु अपि साकल्येन परिगणिताः प्रयोजनानाम् उदाहरणमात्रम् ।
 कुत एतत् ।
 न हि दोषाणाम् लक्षणम् अस्ति ।
 तस्मात् यानि एतस्याः परिभाषायाः प्रयोजनानि तदर्थम् एषा परिभाषा कर्तव्या प्रतिविधेयम् च दोषेषु ।
 इदम् प्रतिविधीयते ।
 उदात्तनिर्देशात् सिद्धम् ।
 यत्र एषा परिभाषा इष्यते तत्र उदात्तनिर्देशः कर्तव्यः ।
 ततः वक्तव्यम् अनन्त्यविकारे अन्त्यसदेशस्य कार्यम् भवति उदात्तनिर्देशे इति ।
 सः तर्हि उदात्तनिर्देश्ः कर्तव्यः ।
 न कर्तव्यः ।
 यत्र एव अन्त्यसदेशः च अनन्त्यसदेशः च युगपत् समवस्थितौ तत्र एषा परिभाषा भवति ।
 दोषेषु च अन्यत्र अन्त्यसदेशः अन्यत्र अनन्त्यसदेशः ।
 प्रयोजनेषु पुनः तत्र एव अन्त्यसदेशः च अनन्त्यसदेशः च ।
 तथाजातीयकानि खलु अपि आचार्येण प्रयोजनानि पठितानि यानि उभयवन्ति ।
 इदम् एकम् यथा दोषः तथा र्वोः उपधाग्रहणम् इति ।
 तत् च अपि क्रियते न्यासे एव ।
 मातच् ।
 कारीषगन्ध्या माता अस्य कारीषगन्धीमातः , कारीषगन्ध्यामातः ।
 मातच् ।
 मातृक ।
 कारीषगन्धीमातृकः , कारीषगन्ध्यामातृकः ।
 मातृक ।
 मातृ ।
 कारीषगन्धीमाता , कारीषगन्ध्यामाता ।
 मातृ ।
 वयिग्रहणम् किमर्थम् न वेञ् यजादिषु पठ्यते वेञः च वयिः आदेशः क्रियते तत्र यजादीनाम् किति इति एव सिद्धम् ।
 तत्र एतत् स्यात् ।
 ङिदर्थः अयम् आरम्भः इति ।
 तत् च न ।
 लिटि अयम् आदेशः लिट् च कित् एव ।
 अतः उत्तरम् पठति ।
 वयिग्रहणम् वेञः प्रतिषेधात् ।
 वयिग्रहणम् क्रियते वेञः प्रतिषेधात् ।
 वेञः लिटि प्रतिषेधम् वक्ष्यति ।
 सः वयेः मा भूत् इति ।
 यथा एव हि वेञ्ग्रहणात् विधिः प्रार्थ्यते एवम् प्रतिषेधः अपि प्राप्नोति ।
 न वा यकारप्रतिषेधः ज्ञापकः अप्रतिषेधस्य ।
 न वा एषः दोषः ।
 किम् कारणम् ।
 यत् अयम् लिटि वयः यः इति वयेः यकारस्य सम्प्रसारणप्रतिषेधम् शास्ति तत् ज्ञापति आचार्यः न वेञ्ग्रहणात् सम्प्रसारणप्रतिषेधः भवति इति ।
 न एतत् अस्ति ज्ञापकम् ।
 पिति अभ्यासार्थम् एतत् स्यात् ।
 वयेः पित्सु वचनेषु अभ्यासस्य यकारस्य सम्प्रसारणम् मा भूत् इति ।
 ननु च वेञ्ग्रहणात् वयेः पित्सु अपि वचनेषु अभ्यासयकारस्य सम्प्रसारणप्रतिषेधः सिद्धः ।
 न सिध्यति ।
 किम् कारणम् ।
 किति इति तत्र अनुवर्तते ।
 एवम् अपि वयेः पित्सु अपि वचनेषु अभ्यासयकारस्य सम्प्रसारणम् न प्राप्नोति ।
 किम् कारणम् ।
 हलादिशेषेण बाध्यते ।
 न अत्र हलादिशेषः प्राप्नोति ।
 किम् कारणम् ।
 वक्ष्यति हि एतत् अभ्याससम्प्रसारणम् हलादिशेषात् विप्रतिषेधेन इति ।
 सः एषः वयेः यकारस्य सम्प्रसारणप्रतिषेधः पिति अभ्यासार्थः न ज्ञापकार्थः भवति ।
 पिति अभ्यासार्थम् इति चेत् न अविशिष्टत्वात् ।
 पिति अभ्यासार्थम् इति चेत् तत् न ।
 किम् कारणम् ।
 अविशिष्टत्वात् ।
 अविशेषेण प्रतिषेधः ।
 निवृत्तम् तत्र किति इति ।
 आतः च अविशेषेण ।
 वेञः अपि हि पित्सु वचनेषु अभ्यासस्य सम्प्रसारणम् न इष्यते ।
 ववौ वविथ इति ।
 विकृतिग्रहणम् खलु अपि प्रतिषेधे क्रियते न च विकृतिः प्रकृतिम् गृह्णाति ।
 ग्रहिवृश्चतिपृच्छतिभृज्जतीनाम् अविशेषः ।
 यत् उच्यते वृश्चेः अविशेषः इति तत् न ।
 यदि अत्र रेफस्य सम्प्रसारणम् न स्यात् वकारस्य प्रसज्येत ।
 रेफस्य पुनः सम्प्रसारणे सति उः अदत्त्वस्य स्थानिवद्भावात् न सम्प्रसारणे सम्प्रसारणम् इति प्रतिषेधः सिद्धः भवति ।
 तस्मात् वक्तव्यम् ग्रहेः अविषेषः पृच्छतिभृज्जत्योः अविशेषः इति ।
 अथ उभयग्रहणम् किमर्थम् ।
 उभयेषाम् अभ्यासस्य सम्प्रसारणम् यथा स्यात् वचिस्वपियजादीनाम् ग्रहादीनाम् च ।
 न एतत् अस्ति प्रयोजनम् ।
 प्रकृतम् उभयेषाम् ग्रहणम् अनुवर्तते ।
 यदि अनुवर्तते ग्रहिज्यावयिव्यधिवष्टिविचतिवृश्चतिपृच्छतिभृज्जतीनाम् ङिति च इति यजादीनाम् ङिति अपि प्राप्नोति ।
 न एषः दोषः ।
 सम्बन्धम् अनुवर्तिष्यते ।
 वचिस्वपियजादीनाम् किति ।
 ग्रहादीनाम् ङिति च वचिस्वपियजादीनाम् किति ।
 ततः लिटि अभ्यासस्य उभयेषाम् ।
 किति ङिति इति निवृत्तम् ।
 अथ वा मण्डूकगतयः अधिकाराः ।
 यथा मण्डूकाः उत्प्लुत्य उत्प्लुत्य गच्छन्ति तद्वत् अधिकाराः ।
 अथ वा एकयोगः करिष्यते ।
 वचिस्वपियजादीनाम् किति ग्रहादीनाम् ङिति च इति ।
 ततः लिटि अभ्यासस्य इति ।
 न च एकयोगे अनुवृत्तिः भवति ।
 अथ वा उभयम् निवृत्तम् ।
 तत् अपेक्षिष्यामहे ।
 इदम् तर्हि उभयेषाङ्ग्रहणस्य प्रयोजनम् ।
 उभयेषाम् अभ्यासस्य सम्प्रसारणम् एव यथा स्यात् ।
 यत् अन्यत् प्राप्नोति तत् मा भूत् इति ।
 किम् च अन्यत् प्राप्नोति ।
 हलादिशेषः ।
 अभ्याससम्प्रसारणम् हलादिशेषात् विप्रतिषेधेन इति वक्ष्यति ।
 सः पूर्वविप्रतिषेधः न पठितव्यः भवति ।
 अभ्याससम्प्रसारणम् हलादिशेषात् विप्रतिषेधेन ।
 अभ्याससम्प्रसारणम् हलादिशेषात् भवति [भवति हलादिशेषात् ऋ] विप्रतिषेधेन ।
 अभ्याससम्प्रसारणस्य अवकाशः इयाज, उवाप ।
 हलादिशेषस्य अवकाशः बिभिदतुः , बिभिदुः ।
 इह उभयम् प्राप्नोति विव्याध , विव्यधिथ ।
 अभ्याससम्प्रसारणम् भवति पूर्वविप्रतिषेधेन ।
 सः तर्हि पूर्वविप्रतिषेधः वक्तव्यः ।
 न वा सम्प्रसारणाश्रयबलीयस्त्वात् अन्यत्र अपि ।
 न वा वक्तव्यः ।
 किम् कारणम् ।
 सम्प्रसारणाश्रयबलीयस्त्वात् अन्यत्र अपि ।
 सम्प्रसारणम् सम्प्रसारणाश्रयम् च बलीयः भवति इति वक्तव्यम् ।
 अन्यत्र अपि न अवश्यम् इह एव वक्तव्यम् ।
 किम् प्रयोजनम् ।
 प्रयोजनम् रमाल्लोपेयिअङ्यणः ।
 रम् ।
 भृष्टः, भृष्टवान् ।
 सम्प्रसारणम् च प्राप्नोति रम्भावः च ।
 परत्वात् रम्भावः स्यात् ।
 सम्प्रसारणम् बलीयः भवति इति वक्तव्यम् सम्प्रसारणम् यथा स्यात् ।
 रम् ।
 आल्लोपः ।
 जुहुवतुः , जुहुवुः ।
 सम्प्रसारणम् च प्राप्नोति आल्लोपः च ।
 परत्वात् आल्लोपः स्यात् ।
 सम्प्रसारणम् बलीयः भवति इति वक्तव्यम् सम्प्रसारणम् यथा स्यात् ।
 सम्प्रसारणे कृते पूर्वत्वम् च प्राप्नोति आल्लोपः च ।
 परत्वात् आल्लोपः स्यात् ।
 सम्प्रसारणाश्रयम् बलीयः भवति इति वक्तव्यम् पूर्वत्वम् यथा स्यात् ।
 इयङ् ।
 शुशुवतुः , शुशुवुः ।
 सम्प्रसारणम् च प्राप्नोति इयङादेशः च ।
 परत्वात् इयङादेशः स्यात् ।
 सम्प्रसारणम् बलीयः भवति इति वक्तव्यम् सम्प्रसारणम् यथा स्यात् ।
 यण् ।
 सम्प्रसारणे कृते पूर्वत्वम् च प्राप्नोति यणादेशः च ।
 परत्वात् यणादेशः स्यात् ।
 सम्प्रसारणाश्रयम् बलीयः भवति इति वक्तव्यम् पूर्वत्वम् यथा स्यात् ।
 इयङ् ।
 न एतानि सन्ति प्रयोजनानि ।
 यत् तावत् उच्यते रम् इति इदम् इह सम्प्रधार्यम् रम्भावः क्रियताम् सम्प्रसारणम् इति ।
 किम् अत्र कर्तव्यम् ।
 परत्वात् रम्भावः ।
 नित्यम् सम्प्रसारणम् ।
 कृते अपि रम्भाबे प्राप्नोति अकृते अपि ।
 रम्भावः अपि नित्यः ।
 कृते अपि सम्प्रसारणे प्राप्नोति अकृते अपि ।
 कथम् ।
 यः असौ ऋकारे रेफः तस्य च उपधायाः च प्राप्नोति ।
 अनित्यः रम्भावः ।
 न हि कृते सम्प्रसारणे प्राप्नोति ।
 किम् कारणम् ।
 उपदेशे इति वर्तते ।
 तत् च अवश्यम् उपदेशग्रहणम् अनुवर्त्यम् बरीभृज्यते इति एवमर्थम् ।
 आल्लोपेयङ्यणः इति ।
 नित्यम् सम्प्रसारणम् ।
 अन्तरङ्गम् पूर्वत्वम् ।
 तत् एतत् अनन्यार्थम् सम्प्रसारणाश्रयम् बलीयः भवति इति वक्तव्यम् पूर्वविप्रतिषेधः वा वक्तव्यः ।
 उभयम् न वक्तव्यम् ।
 उक्तम् अत्र उभयेषाङ्ग्रहणस्य प्रयोजनम् उभयेषाम् अभ्यासस्य सम्प्रसारणम् एव यथा स्यात् ।
 यत् अन्यत् प्राप्नोति तत् मा भूत् इति ।
 व्यचेः कुटादित्वम् अनसि अञ्णिति सम्प्रसारणार्थम् ।
 व्यचेः कुटादित्वम् अनसि इति वक्तव्यम् ।
 किम् प्रयोजनम् ।
 अञ्णिति सम्प्रसारणार्थम् ।
 अञ्णिति सम्प्रसारणम् यथा स्यात् ।
 उद्विचिता , उद्विचितुम् , उद्विचितव्यम् ।
 अनसि इति किमर्थम् ।
 उरुव्यचाः कण्टकः ।
 चङ्ग्रहणम् शक्यम् अकर्तुम् ।
 कथम् ।
 ङिति इति वर्तते न च अन्यः स्वापेः ङित् अस्ति अन्यत् अतः चङः ।
 वशेः यङि प्रतिषेधः ।
 वशेः यङि प्रतिषेधः वक्तव्यः सम्प्रसारणस्य ।
 वावश्यते ।
 क्व मा भूत् ।
 उष्टः , उशन्ति इति ।
 सः तर्हि तथा प्रतिषेधः वक्तव्यः ।
 न वक्तव्यः ।
 यङि इति वर्तते ।
 एवम् तर्हि अन्वाचष्टे यङि इति वर्तते इति ।
 न एतत् अन्वाख्येयम् अधिकाराः अनुवर्तन्ते इति ।
 एषः एव न्यायः यत् उत अधिकाराः अनुवर्तेरन् इति ।
 किम् निपात्यते ।
 श्रास्रप्योः शृभावः ।
 श्रास्रप्योः शृभावः निपात्यते ।
 क्षीरहविषोः इति वक्तव्यम् ।
 शृतम् क्षीरम् ।
 शृतम् हविः ।
 क्व मा भूत् ।
 श्राणा यवागूः , श्रपिता यवागूः इति ।
 श्रपेः शृतम् अन्यत्र हेतोः ।
 श्रपेः शृतम् अन्यत्र हेतोः इति वक्तव्यम् इह मा भूत् ।
 श्रपितम् क्षीरम् देवदत्तेन यज्ञदत्तेन इति ।
 आङ्पूर्वात् अन्धूधसोः ।
 आङ्पूर्वात् अन्धूधसोः इति वक्तव्यम् ।
 आपीनः अन्धुः , आपीनम् ऊधः ।
 किम् प्रयोजनम् ।
 नियमार्थम् ।
 आङ्पूर्वात् अन्धूधसोः एव ।
 क्व मा भूत् ।
 आप्यानः चन्द्रमाः इति ।
 उभयतः नियमः च अयम् द्रष्टव्यः ।
 आङ्पूर्वात् एव अन्धूधसोः , अन्धूधसोः एव आङ्पूर्वात् इति ।
 क्व मा भूत् ।
 प्रप्यानः अन्धुः , प्रप्यानम् ऊधः ।
 आङ्पूर्वात् च एष नियमः द्रष्टव्यः ।
 भवति हि पीनम् मुखम् , पीनाः शम्बट्यः , श्लक्ष्णपीनमुखी कन्या इति ।
 श्वेः लिटि अभ्यासलक्षणप्रतिषेधः ।
 श्वेः लिटि अभ्यासलक्षणम् सम्प्रसारणम् नित्यम् प्राप्नोति ।
 तस्य प्रतिषेधः वक्तव्यः ।
 शिश्वियतुः , शिश्वियुः ।
 किम् उच्यते लिटि अभ्यासलक्षणस्य इति न पुनः किल्लक्षणस्य अपि ।
 किल्लक्षणम् अपि हि नित्यम् अत्र प्राप्नोति ।
 किल्लक्षणम् श्वयतिलक्षणम् बाधिष्यते ।
 यथा एव तर्हि किल्लक्षणम् श्वयतिलक्षणम् बाधते एवम् अभ्यासलक्षणम् अपि बाधेत ।
 न ब्रूमः अपवादत्वात् किल्लक्षणम् श्वयतिलक्षणम् बाधिष्यते इति ।
 किम् तर्हि ।
 परत्वात् ।
 श्वयतिलक्षणस्य अवकाशः पिति वचनानि ।
 शुशाव, शुशविथ , शिश्वाय, शिश्वयिथ ।
 किल्लक्षणस्य अवकाशः अन्ये कितः ।
 शूनः, शूनवान् ।
 इह उभयम् प्राप्नोति ।
 शिश्वियतुः , शिश्वियुः इति ।
 श्वयतिलक्षणम् भवति विप्रतिषेधेन ।
 अभ्यासलक्षणात् अपि तर्हि श्वयतिलक्षणम् भविष्यति विप्रतिषेधेन ।
 अभ्यासलक्षणस्य अवकाशः अन्ये यजादयः ।
 इयाज, उवाप ।
 श्वयतिलक्षणस्य अवकाशः परम् धातुरूपम् ।
 शुशुवतुः , शुशुवुः , शुशुविथ ।
 श्वयतेः अभ्यासस्य उभयम् प्राप्नोति ।
 शिशिवियतुः , शिश्वियुः ।
 श्वयतिलक्षणम् भविष्यति विप्रतिषेधेन ।
 न एषः युक्तः विप्रतिषेधः ।
 न हि श्वयतेः अभ्यासस्य अन्ये यजादयः अवकाशः ।
 श्वयतेः यजादिषु यः पाठः सः अनवकाशः ।
 तस्य अनवकाशत्वात् अयुक्तः विप्रतिषेधः ।
 तस्मात् सुष्ठु उक्तम् श्वेः लिटि अभ्यासलक्षणप्रतिषेधः इति ।
 ह्वः सम्प्रसारणे योगविभागः ।
 ह्वः सम्प्रसारणे योगविभागः कर्तव्यः ।
 ह्वः सम्प्रसारणम् भवति णौ च संश्चङोः ।
 ततः अभ्यस्तस्य च ।
 अभ्यस्तस्य च ह्वः सम्प्रसारणम् भवति इति ।
 किमर्थः योगविभागः ।
 णौ संश्चङ्विषयाऋथः ।
 णौ च संश्चङ्विषये ह्वः सम्प्रसारणम् यथा स्यात् ।
 जुहावयिषति , अजूहवत् ।
 किम् पुनः कारणम् न सिध्यति ।
 ह्वः अभ्यस्तस्य इति उच्यते न च एतत् ह्वः अभ्यस्तम् ।
 कस्य तर्हि ।
 ह्वाययतेः ।
 ह्वः एतत् अभ्यस्तम् ।
 कथम् ।
 एकाचः द्वे प्रथमस्य ।
 एवम् तर्हि ह्वयतेः अभ्यस्तस्य इति उच्यते न च अत्र ह्वयतिः अभ्यस्तः ।
 कः तर्हि ।
 ह्वाययतिः ।
 ह्वयतिः एव अत्र अभ्यस्तः ।
 कथम् ।
 एकाचः द्वे प्रथमस्य इति ।
 एवम् अपि अभ्यस्तिनिमित्ते अनभ्यस्तप्रसारणार्थम् ।
 अभ्यस्तिनिमित्ते इति वक्तव्यम् ।
 किम् प्रयोजनम् ।
 अनभ्यस्तप्रसारणार्थम् ।
 अनभ्यस्तस्य प्रसारणम् यथा स्यात् ।
 जुहूषति , जोहूयते ।
 अभ्यस्तप्रसारणे हि अभ्यासप्रसारणाप्राप्तिः ।
 अभ्यस्तप्रसारणे हि अभ्यासप्रसारणस्य अप्राप्तिः स्यात् ।
 न सम्प्रसारणे सम्प्रसारणम् इति प्रतिषेधः प्रसज्येत ।
 न एषः दोषः ।
 व्यवहितत्वात् न भविष्यति ।
 समानाङ्गे प्रसारणप्रतिषेधात् प्रतिषेधः ।
 समानाङ्गे प्रसारणप्रतिषेधात् प्रतिषेधः प्राप्नोति ।
 समानाङ्गग्रहणम् तत्र चोदयिष्यति ।
 कृदन्तप्रतिषेधार्थम् च ।
 कृदन्तप्रतिषेधार्थम् च अभ्यस्तिनिमित्ते इति वक्तव्यम् ।
 किम् प्रयोजनम् ।
 ह्वायकम् इच्छति ह्वायकीयति ।
 ह्वायकीयतेः सन् ।
 जिह्वायकीयिषति ।
 सः तर्हि निमित्तशब्दः उपादेयः ।
 न हि अन्तरेण निमित्तशब्दम् निमित्तार्थः गम्यते ।
 अन्तरेण अपि निमित्तशब्दम् निमित्तार्थः गम्यते ।
 तत् यथा दधित्रपुसम् प्रत्यक्षः ज्वरः ।
 ज्वरनिमित्तम् इति गम्यते ।
 नड्वलोदकम् पादरोगः ।
 पादरोगनिमित्तम् इति गम्यते ।
 आयुः घृतम् ।
 आयुषः निमित्तम् इति गम्यते ।
 अथ वा अकारः मत्वर्थीयः ।
 अभ्यस्तम् अस्मिन् अस्ति सः अयम् अभ्यस्तः ।
 अभ्यस्तस्य इति ।
 अथ वा अभ्यस्तस्य इति न एषा ह्वयतिसमानाधिकरणा षष्ठी ।
 का तर्हि ।
 सम्बन्धषष्ठी ।
 अभ्यस्तस्य यः ह्वयतिः ।
 किम् च अभ्यस्तस्य ह्वयतिः ।
 प्रकृतिः ।
 ह्वः अभ्यस्तस्य प्रकृतेः इति ।
 योगविभागः तु कर्तव्यः एव ।
 न अत्र ह्वयतिः अभ्यस्तस्य प्रकृतिः ।
 किम् तर्हि ।
 ह्वाययतिः ।
 अपस्पृधेथाम् इति किम् निपात्यते ।
 स्पर्धेः लङि आत्मनेपदानाम् मध्यमपुरुषस्य द्विवचने आथामि द्विर्वचनम् सम्प्रसारणम् अकारलोपः च निपात्यते ।
 इन्द्रः च विष्णो यत् अपस्पृधेथाम् ।
 अस्पृधेथाम् इति भाषायाम् ।
 अपरः आह अपपूर्वात् स्पर्धेः लङि आत्मनेपदानाम् मध्यमपुरुषस्य द्विवचने आथामि द्विर्वचनम् सम्प्रसारणम् अकारलोपः च निपात्यते ।
 इन्द्रः च विष्णो यत् अपस्पृधेथाम् ।
 अपास्पृधेथाम् इति भाषायाम् ।
 श्राताः श्रितम् इति किम् निपात्यते ।
 श्रीणातेः क्ते श्राभावश्रिभावौ निपात्येते ।
 क्व पुनः श्राभावः क्व वा श्रिभावः ।
 सोमे श्राभावः अन्यत्र श्रिभावः ।
 न तर्हि इदानीम् इदम् भवति श्रितः सोमः इति ।
 बहुवचने श्राभावः ।
 न तर्हि इदानीम् इदम् भवति श्रिताः नः ग्रहाः इति ।
 सोमबहुत्वे श्राभावः अन्यत्र श्रिभावः ।
 किमर्थम् इदम् उच्यते ।
 वचिस्पवियजादीनाम् ग्रहादीनाम् च सम्प्रसारणम् उक्तम् ।
 तत्र यावन्तः यणः सर्वेषाम् सम्प्रसारणम् प्राप्नोति ।
 इष्यते च परस्य यथा स्यात् न पूर्वस्य तत् च अन्तरेण यत्नम् न सिध्यति इति न सम्प्रसारणे सम्प्रसारणम् ।
 किम् अन्ये अपि एवम् विधयः भवन्ति ।
 अतः दीर्घः यञि ।
 सुपि च इति ।
 घटाभ्याम् ।
 अकारमात्रस्य दीर्घत्वम् कस्मात् न भवति ।
 अस्ति अत्र विशेषः ।
 इयम् अत्र परिभाषा उपतिष्ठते ।
 अलः अन्त्यस्य इति ।
 ननु च इदानीम् एतया परिभाषया इह शक्यम् उपस्थातुम् ।
 न इति आह ।
 न हि वचिस्पवियजादीनाम् ग्रहादीनाम् च अन्त्यः यण् अस्ति ।
 एवम् तर्हि अनन्त्यविकारे अन्त्यसदेशस्य कार्यम् भवति इति अन्त्यसस्देशः यः यण् तस्य कार्यम् भविष्यति ।
 न एतस्याः परिभाषायाः सन्ति प्रयोजनानि ।
 एवम् तर्हि आचार्यप्रवृत्तिः ज्ञापयति न सर्वस्य यणः सम्प्रसारणम् भवति इति यत् अयम् प्यायः पीभावम् शास्ति ।
 कथम् कृत्वा ज्ञापकम् ।
 पीभाववचने एतत् प्रयोजनम् आपीनः अन्धुः , आपीनम् ऊधः एतत् रूपम् यथा स्यात् इति ।
 यदि च अत्र सर्वस्य यणः सम्प्रसारणम् स्यात् पीभाववचनम् अनर्थकम् स्यात् ।
 सम्प्रसारणे कृते सम्प्रसारणपरपूर्वत्वे च द्वयोः इकारयोः एकादेशे सिद्धम् रूपम् स्यात् आपीनः अन्धुः , आपीनम् ऊधः इति ।
 पश्यति तु आचार्यः न सर्वस्य यणः सम्प्रसारणम् भवति इति ।
 ततः अयम् प्यायः पीभावम् शास्ति ।
 न एतत् अस्ति ज्ञापकम् ।
 सिद्धे हि विधिः आरभ्यमाणः ज्ञापकार्थः भवति न च प्यायः सम्प्रसारणेन सिध्यति ।
 सम्प्रसारणे हि सति अन्त्यस्य प्रसज्येत ।
 एवम् अपि ज्ञापकम् एव ।
 कथम् ।
 प्यायः इति न एषा स्थानषष्ठी ।
 का तर्हि ।
 विशेषणषष्ठी ।
 प्यायः यः यण् इति ।
 तत् एतत् ज्ञापयति आचार्यः न सर्वस्य यणः सम्प्रसारणम् भवति इति यत् अयम् प्यायः पीभावम् शास्ति ।
 एवम् अपि अनैकान्तिकम् एतत् ।
 एतावत् ज्ञाप्यते न सर्वस्य यणः सम्प्रसारणम् भवति इति ।
 तत्र कुतः एतत् परस्य भविष्यति न पूर्वस्य इति ।
 उच्यमाने अपि एतस्मिन् कुतः एतत् परस्य भविष्यति न पूर्वस्य इति ।
 एकयोगक्षणम् खलु अपि सम्प्रसारणम् ।
 तत् यदि तावत् परम् अभिनिर्वृत्तम् पूर्वम् अपि अभिनिर्वृत्तम् एव ।
 प्रसक्तस्य अनभिनिर्वृत्तस्य प्रतिषेधेन निवृत्तिः शक्या कर्तुम् न अभिनिर्वृत्तस्य ।
 यः हि भुक्तवन्तम् ब्रूयात् मा भुक्थाः इति किम् तेन कृतम् स्यात् ।
 अथ अपि पूर्वम् अनभिनिर्वृत्तम् परम् अपि अनभिनिर्वृत्तम् एव ।
 तत्र निमित्तसंश्रयः अनुपपन्नः न सम्प्रसारणे सम्प्रसारणम् इति ।
 न एषः दोषः ।
 यत् तावत् उच्यते उच्यमाने अपि एतस्मिन् कुतः एतत् परस्य भविष्यति न पूर्वस्य इति ।
 इह इङ्गितेन चेष्टितेन निमिषितेन महता वा सूत्रप्रबन्धेन आचार्याणाम् अभिप्रायः गम्यते ।
 एतत् एव ज्ञापयति परस्य भविष्यति न पूर्वस्य इति यत् अयम् न सम्प्रसारणे सम्प्रसारणम् इति प्रतिषेधम् शास्ति ।
 यत् अपि उच्यते एकयोगलक्षणम् खलु अपि सम्प्रसारणम् ।
 तत् यदि तावत् परम् अभिनिर्वृत्तम् पूर्वम् अपि अभिनिर्वृत्तम् एव ।
 प्रसक्तस्य अनभिनिर्वृत्तस्य प्रतिषेधेन निवृत्तिः शक्या कर्तुम् इति ।
 अस्तु उभयोः अभिनिर्वृत्तिः ।
 न वयम् पूर्वस्य प्रतिषेधम् शिष्मः ।
 किम् तर्हि ।
 सम्प्रसारणाश्रयम् यत् प्राप्नोति तस्य प्रतिषेधम् ।
 ततः पूर्वत्वे प्रतिषिद्धे यणादेशेन सिद्धम् ।
 यत् अपि उच्यते अथ अपि पूर्वम् अनभिनिर्वृत्तम् परम् अपि अनभिनिर्वृत्तम् एव ।
 तत्र निमित्तसंश्रयः अनुपपन्नः इति ।
 तादर्थ्यात् ताच्छब्द्यम् भविष्यति ।
 तत् यथा इन्द्रार्था स्थूणा इन्द्रः इति एवम् इह अपि सम्प्रसारणार्थम् सम्प्रसारणम् ।
 तत् यत् प्रसारणार्थम् प्रसारणम् तस्मिन् प्रतिषेधः भविष्यति ।
 अथ सम्प्रसारणम् इति वर्तमाने पुनः सम्प्रसारणग्रहणम् किमर्थम् ।
 प्रसारणप्रकरणे पुनः प्रसारणग्रहणम् अतः अन्यत्र प्रसारणप्रतिषेधार्थम् ।
 सम्प्रसारणप्रकरणे पुनः प्रसारणग्रहणे एतत् प्रयोजनम् ।
 विदेशस्थम् अपि यत् सम्प्रसारणम् तस्य अपि प्रतिषेधः यथा स्यात् ।
 व्यथः लिटि ।
 विव्यथे ।
 न एतत् अस्ति प्रयोजनम् ।
 हलादिशेषापवादः अत्र सम्प्रसारणम् ।
 इदम् तर्हि श्वयुवमघोनाम् अतद्धिते ।
 यूना , यूने ।
 उच्यमाने अपि एतस्मिन् न सिध्यति ।
 किम् कारणम् ।
 उकारेण व्यवधानात् ।
 एकादेशे कृते न अस्ति व्यवधानम् ।
 एकादेशः पूर्वविधौ स्थानिवत् भवति इति स्थानिवद्भावात् व्यवधानम् एव ।
 एवम् तर्हि समानाङ्गग्रहणम् च ।
 समानाङ्गग्रहणम् च कर्तव्यम् ।
 न सम्प्रसारणे सम्प्रसारणम् समानाङ्गे इति वक्तव्यम् ।
 तत्र उपोषुषि दोषः ।
 तत्र उपोषुषि दोषः भवति ।
 न वा यस्य अङ्गस्य प्रसारणप्राप्तिः तस्मिन् प्राप्तिप्रतिषेधात् ।
 न वा एषः दोषः ।
 किम् कारणम् यस्य अङ्गस्य प्रसारणप्राप्तिः तस्मिन् द्वितीया या प्राप्तिः सा प्रतिषिध्यते ।
 अत्र च वसिः क्वसौ अङ्गम् क्वसन्तम् पुनः विभक्तौ ।
 अथ वा यस्य अङ्गस्य प्रसारणप्राप्तिः इति अनेन किम् क्रियते ।
 यावत् ब्रूयात् प्रसक्तस्य अनभिनिर्वृत्तस्य प्रतिषेधेन निवृत्तिः शक्या कर्तुम् इति ।
 अत्र च यदा वसेः न तदा क्वसोः यदा च क्वसोः अभिनिर्वृत्तम् तदा वसेः भवति ।
 अथ वा यस्य अङ्गस्य प्रसारणप्राप्तिः इति अनेन किम् क्रियते ।
 यावत् ब्रूयात् असिद्धम् बहिरङ्गम् अन्तरङ्गे इति ।
 असिद्धत्वात् बहिरङ्गलक्षणस्य वसौसम्प्रसारणस्य अन्तरङ्गलक्षणः प्रतिषेधः न भविष्यति ।
 ऋचि त्रेः उत्तरपदादिलोपः छन्दसि ।
 ऋचि त्रेः सम्प्रसारणम् वक्तव्यम् ।
 उत्तरपदादिलोपः छन्दसि वक्तव्यः ।
 तृचम् सूक्तम् ।
 तृचम् साम ।
 छन्दसि इति किम् ।
 त्र्यृचानि ।
 रयेः मतौ बहुलम् ।
 रयेः मतौ सम्प्रसारणम् बहुलम् वक्तव्यम् ।
 आ रेवान् एतु नः विशः ।
 न च भवति ।
 रयिमन् पुष्टिवर्धनः ।
 कक्ष्यायाः सञ्ज्ञायाम् ।
 कक्ष्यायाः सञ्ज्ञायाम् मतौ सम्प्रसारणम् वक्तव्यम् ।
 कक्षीवन्तम् यः आशिजः ।
 कण्वः कक्षीवान् ।
 सञ्ज्ञायाम् इति किम् ।
 कष्यावान् हस्ती ।
 वश्चास्यग्रहणम् शक्यम् अकर्तुम् ।
 अन्यतरस्याम् किति वेञः न सम्प्रसारणम् भवति इति एव सिद्धम् ।
 कथम् ।
 सम्प्रसारणे कृते उवङादेशे च द्विर्वचनम् सवर्णदीर्घत्वम् ।
 तेन सिद्धम् ववतुः, ववुः , ऊवतुः, ऊवुः ।
 वयेः अपि नित्यम् यकारस्य प्रतिषेधः सम्प्रसारणस्य ऊयतुः , ऊयुः ।
 त्रैशब्यम् च इह साध्यम् ।
 तत् च एवम् सति सिद्धम् भवति ।
 यदि एवम् ववौ, वविथ इति न सिध्यति ।
 ल्यपि च इति अनेन चकारेण लिट् अपि अनुकृष्यते ।
 तस्मिन् नित्ये प्रसारणप्रतिषेधे प्राप्ते इयम् किति विभाषा आरभ्यते ।
 कथम् इदम् विज्ञायते एच् यः उपदेशे इति आहोस्वित् एजन्तन्तम् यत् उपदेशे इति ।
 किम् च अतः ।
 यदि विज्ञायते एच् यः उपदेशे इति ढौकिता त्रौकिता इति अत्र अपि प्राप्नोति ।
 अथ विज्ञायते एजन्तन्तम् यत् उपदेशे इति न दोषः भवति ।
 ननु च एजन्तन्तम् यत् उपदेशे इति अपि विज्ञायमाने अत्र अपि प्राप्नोति ।
 एतत् अपि व्यपदेशिवद्भावेन एजन्तम् भवति उपदेशे ।
 अर्थवता व्यपदेशिवद्भावः ।
 ननु च एच् यः उपदेशे इति अपि विज्ञायमाने न दोषः भवति ।
 अशिति इति उच्यते न च अत्र अशितम् पश्यामः ।
 ननु च ककारः एव अत्र अशित् ।
 न ककारे भवितव्यम् ।
 किम् कारणम् ।
 नञिवयुक्तम् अन्यसदृशाधिकरणे ।
 तथा हि अर्थगतिः ।
 नञ्युक्तम् इवयुक्तम् च अन्यस्मिन् तत्सदृशे कार्यम् विज्ञायते ।
 तथा हि अर्थः गम्यते ।
 तत् यथा लोके अब्राह्मणम् आनय इति उक्ते ब्राह्मणसदृशम् आनयति ।
 न असौ लोष्टम् आनीय कृती भवति ।
 एवम् इह अपि अशिति इति शित्प्रतिषेधात् अन्यस्मिन् अशिति शित्सदृशे कार्यम् विज्ञास्यते ।
 किम् च अन्यत् शित्सदृशम् ।
 प्रत्ययः ।
 इह तर्हि ग्लै ग्लानीयम् , म्लै म्लानीयम् , वेञ् वानीयम् , शो निशामीयम् परत्वात् आयादयः प्राप्नुवन्ति ।
 ननु च एजन्तन्तम् यत् उपदेशे इति अपि विज्ञायमाने परत्वात् आयादयः प्राप्नुवन्ति ।
 सन्तु ।
 आयादिषु कृतेषु स्थानिवद्भावात् एज्ग्रहणेन ग्रहणात् पुनः आत्त्वम् भविष्यति ।
 ननु च एच् यः उपदेशे इति अपि विज्ञायमाने परत्वात् आयादिषु कृतेषु स्थानिवद्भावात् एज्ग्रहणेन ग्रहणात् आत्त्वम् भविष्यति ।
 न भविष्यति ।
 अनल्विधौ स्थानिवद्भावः अल्विधिः च अयम् ।
 एवम् तर्हि एजन्तन्तम् यत् उपदेशे इति अपि विज्ञायमाने हूतः , हूतवान् इति अत्र अपि प्राप्नोति ।
 भवतु एव अत्र आत्त्वम् ।
 श्रवणम् कस्मात् न भवति ।
 पूर्वत्वम् अस्य भविष्यति ।
 न सिध्यति ।
 इदम् इह सम्प्रधार्यम् आत्त्वम् क्रियताम् पूर्वत्वम् इति ।
 किम् अत्र कर्तव्यम् ।
 परत्वात् पूर्वत्वम् ।
 एवम् तर्हि इदम् इह सम्प्रधार्यम् ।
 आत्त्वम् क्रियताम् सम्प्रसारणम् इति ।
 किम् अत्र कर्तव्यम् ।
 परत्वात् आत्त्वम् ।
 नित्यम् सम्प्रसारणम् ।
 कृते अपि आत्त्वे प्राप्नोति अकृते अपि ।
 आत्त्वम् अपि नित्यम् ।
 कृते अपि सम्प्रसारणे प्राप्नोति अकृते अपि ।
 अनित्यम् आत्त्वम् ।
 न हि कृते सम्प्रसारणे प्राप्नोति ।
 किम् कारणम् ।
 अन्तरङ्गम् पूर्वत्वम् ।
 तेन बाध्यते ।
 यस्य लक्षणन्तरेण निमित्तम् विहन्यते न तत् अनित्यम् ।
 न च सम्प्रसारणम् एव आत्त्वस्य निमित्तम् हन्ति ।
 अवश्यम् लक्षणान्तरम् पूर्वत्वम् प्रतीक्ष्यम् ।
 उभयोः नित्ययोः परत्वात् आत्त्वे कृते सम्प्रसारणम् सम्प्रसारणपूर्वत्वम् ।
 कार्यकृतत्वात् पुनः आत्त्वम् न भविष्यति ।
 अथ अपि कथम् चित् आत्त्वम् अनित्यम् स्यात् एवम् अपि न दोषः ।
 उपदेशग्रहणम् न करिष्यते ।
 यदि न क्रियते चेता स्तोता इति अत्र अपि प्राप्नोति ।
 न एषः दोषः ।
 आचार्यप्रवृत्तिः ज्ञापयति न परनिमित्तकस्य आत्त्वम् भवति इति यत् अयम् क्रीङ्जीणाम् णौ आत्त्वम् शास्ति ।
 न एतत् अस्ति ज्ञापकम् ।
 नियमार्थम् एतत् स्यात् ।
 क्रीङ्जीणाम् णौ एव इति ।
 यत् तर्हि मीनातिमिनोतिदीङाम् ल्यपि च इति अत्र एज्ग्रहणम् अनुवर्तयति ।
 इह तर्हि ग्लै ग्लानीयम् , म्लै म्लानीयम् , वेञ् वानीयम् , शो निशामीयम् परत्वात् आयादयः प्राप्नुवन्ति ।
 अत्र अपि आचार्यप्रवृत्तिः ज्ञापयति न आयादयः आत्त्वम् बाधन्ते इति यत् अयम् अशिति इति प्रतिषेधम् शास्ति ।
 यदि हि बाधेरन् शिति अपि बाधेरन् ।
 अथ वा पुनः अस्तु एच् यः उपदेशे इति ।
 ननु च उक्तम् ग्लै ग्लानीयम् , म्लै म्लानीयम् , वेञ् वानीयम् , शो निशामीयम् परत्वात् आयादयः प्राप्नुवन्ति इति ।
 अत्र अपि शित्प्रतिषेधः ज्ञापकः न आयादयः आत्त्वम् बाधन्ते इति ।
 आत्त्वे एशि उपसङ्ख्यानम् ।
 आत्त्वे एशि उपसङ्ख्यानम् कर्तव्यम् ।
 जग्ले मम्ले ।
 अशिति इति प्रतिषेधः प्राप्नोति ।
 न एषः दोषः ।
 न एवम् विज्ञायते ।
 शकारः इत् यस्य सः अयम् शित् ।
 न शित् अशित् ।
 अशिति इति ।
 कथम् तर्हि ।
 शकारः इत् शित् ।
 न शित् शित् अशित् ।
 अशिति इति ।
 यदि एवम् स्तनन्धयः इति अत्र अपि प्राप्नोति ।
 अत्र अपि शप् शित् भवति ।
 किम् पुनः अयम् पर्युदासः यत् अन्यत् शितः इति आहोस्वित् प्रसज्य अयम् प्रतिषेधः शिति न इति ।
 कः च अत्र विशेषः ।
 अशिति एकादेशे प्रतिषेधः आदिवत्त्वात् ।
 अशिति एकादेशे प्रतिषेधः वक्तव्यः ग्लायन्ति म्लयन्ति ।
 किम् कारणम् ।
 आदिवत्त्वात् ।
 शिदशितोः एकादेशः आदिवत् स्यात् ।
 अस्ति अन्यत् शितः इति कृत्वा आत्त्वम् प्राप्नोति ।
 प्रत्ययविधिः ।
 प्रत्ययविधिः च न सिध्यति ।
 सुग्लः सुम्लः ।
 आकारान्तलक्षणः प्रत्ययविधिः न प्राप्नोति ।
 अनिष्टस्य प्रत्ययस्य श्रवणम् प्रसज्येत ।
 अभ्यासरूपम् च ।
 अभ्यासरूपम् च न सिध्यति जग्ले मम्ले ।
 इवर्णाभ्यासता प्राप्नोति ।
 अयवायावाम् प्रतिषेधः च ।
 अयवायावाम् च प्रतिषेधः वक्तव्यः ग्लै ग्लानीयम् , म्लै म्लानीयम् , वेञ् वानीयम् , शो निशामीयम् परत्वात् आयादयः प्राप्नुवन्ति ।
 अस्तु तर्हि प्रसज्य प्रतिषेधः शिति न इति ।
 शिति प्रतिषेधे श्लुलुकोः उपसङ्ख्यानम् ररीध्वम् त्राध्वम् शिशीते ।
 शिति प्रतिषेधे श्लुलुकोः उपसङ्ख्यानम् कर्तव्यम् ।
 दिवः नः वृष्टिम् मरुतः ररीध्वम् ।
 लुक् ।
 त्राध्वम् नः देवा निजुरः वृकस्य ।
 शिशीते शृङ्गे रक्षसे विनिक्षे ।
 न एषः दोषः ।
 इह तावत् दिवः नः वृष्टिम् मरुतः ररीध्वम् इति ।
 न एतत् रै इति अस्य रूपम् ।
 कस्य तर्हि ।
 रातेः दानकर्मणः ।
 शिशीते शृङ्गे इति न एतत् श्यतेः रूपम् ।
 कस्य तर्हि ।
 शीङः ।
 श्यत्यर्थः वै गम्यते ।
 कः पुनः श्यतेः अर्थः ।
 श्यतिः निशाने वर्तते ।
 शीङ् अपि श्यत्यर्थे वर्तते ।
 कथम् पुनः अन्यः नाम अन्यस्य अर्थे वर्तते ।
 बह्वर्थाः अपि धातवः भवन्ति इति ।
 तत् यथा ।
 वपिः प्रकिरणे दृष्टः छेदने च अपि वर्तते ।
 केशान् वपति इति ।
 ईडिः स्तुदिचोदनायाच्ञासु दृष्टः ईरणे च अपि वर्तते ।
 अग्निः वै इतः वृष्टिम् ईट्टे ।
 मरुतः अमुतः च्यावयन्ति ।
 करोतिः अयम् अभूतप्रादुर्भावे दृष्टः निर्मलीकरणे च अपि वर्तते ।
 पृष्ठम् कुरु ।
 पादौ कुरु ।
 उन्मृदान इति गम्यते ।
 निक्षेपणे च अपि दृश्यते ।
 कटे कुरु ।
 घटे कुरु ।
 अश्मानम् इतः कुरु ।
 स्थापय इति गम्यते ।
 सर्वेषाम् एव परिहारः ।
 शिति इति उच्यते न च अत्र शितम् पश्यामः ।
 प्रत्ययलक्षणेन ।
 न लुमता तस्मिन् इति प्रत्ययलक्षणप्रतिषेधः ।
 त्राध्वम् इति लुङि एषः व्यत्ययेन भविष्यति ।
 अथ वा पुनः अस्तु पर्युदासः ।
 ननु च उक्तम् अशिति एकादेशे प्रतिषेधः आदिवत्त्वात् इति ।
 न एषः दोषः ।
 एकादेशः पूर्वविधौ स्थानिवत् भवति इति स्थानिवद्भावात् व्यवधानम् ।
 यत् अपि प्रत्ययविधिः इति ।
 आचार्यप्रवृत्तिः ज्ञापयति भवति एजन्तेभ्यः आकारान्तलक्षणः प्रत्ययविधिः इति यत् अयम् ह्वावामः च इति अणम् कबाधनार्थम् शास्ति ।
 यत् अपि अभ्यासरूपम् इति प्रत्याख्यायते सः योगः ।
 अथ अपि क्रियते एवम् अपि न दोषः ।
 कथम् ।
 लिटि इति अनुवर्तते ।
 द्विलकारकः च अयम् निर्देशः लिटि लकारादौ इति ।
 एवम् च कृत्वा सः अपि अदोषः भवति यत् उक्तम् आत्त्वे एशि उपसङ्ख्यानम् इति ।
 यत् अपि उक्तम् अयवायावाम् प्रतिषेधः च इति ।
 शिति प्रतिषेधः ज्ञापकः न अयादयः आत्त्वम् बाधन्ते इति ।
 प्रातिपदिकप्रतिषेधः ।
 प्रातिपदिकानाम् प्रतिषेधः वक्तव्यः ।
 गोभ्याम् , गोभिः , नौभ्याम् , नौभिः ।
 सः तर्हि वक्तव्यः ।
 न वक्तव्यः ।
 आचार्यप्रवृत्तिः ज्ञापयति न प्रातिपदिकानाम् आत्त्वम् भवति इति यत् अयम् रायः हलः इति आत्त्वम् शास्ति ।
 न एतत् अस्ति ज्ञापकम् ।
 नियमार्थम् एतत् स्यात् ।
 रायः हलि एव इति ।
 यत् तर्हि आ ओतः अम्शसोः इति आत्त्वम् शास्ति ।
 एतस्य अपि अस्ति वचने प्रयोजनम् ।
 अमि वृद्धिबाधनार्थम् एतत् स्यात् शसि प्रतिषेधार्थम् च ।
 तस्मात् प्रातिपदिकानाम् प्रतिषेधः वक्तव्यः ।
 न वक्तव्यः ।
 धात्वधिकारात् प्रातिपदिकस्याप्राप्तिः ।
 धात्वधिकारात् प्रातिपदिकस्य आत्त्वम् न भविष्यति ।
 धातोः इति वर्तते ।
 क्व प्रकृतम् ।
 लिटि धातोः अनभ्यासस्य इति ।
 अथ अपि निवृत्तम् एवम् अपि अदोषः ।
 उपदेशे इति उच्यते उद्देशः च प्रातिपदिकानाम् न उपदेशः ।
 आत्त्वे णौ लीयतेः उपसङ्ख्यानम् प्रलम्भनशालीनीकरणयोः ।
 आत्त्वे णौ लीयतेः उपसङ्ख्यानम् कर्तव्यम् ।
 किम् प्रयोजनम् ।
 प्रलम्भने च अर्थे शालीनीकरणे च नित्यम् आत्त्वम् यथा स्यात् ।
 प्रलम्भने तावत् ।
 जटाभिः आलापयते ।
 श्मश्रुभिः आलापयते ।
 शालीनीकरणे ।
 श्येनः वार्तिकम् उल्लापयते ।
 रथी रथिनम् उपलपयते ।
 सिध्यतेः अज्ञानार्थस्य ।
 सिध्यतेः अज्ञानार्थस्य इति वक्तव्यम् ।
 इतरथा हि अनिष्टप्रसङ्गः ।
 अपारलौकिके इति उच्यमाने अनिष्टम् प्रसज्येत ।
 अन्नम् साधयति ब्राह्मणेभ्यः दास्यामि इति ।
 अस्ति पुनः अयम् सिध्यतिः क्व चित् अन्यत्र वर्तते ।
 अस्ति इति आह ।
 तपः तापसम् सेधयति ।
 ज्ञानम् अस्य प्रकाशयति ।
 स्वानि एव एनम् कर्माणि सेधयन्ति ।
 ज्ञानम् अस्य प्रकाशयन्ति इति अर्थः ।
 मीनात्यादीनाम् आत्त्वे उपदेशवचनम् प्रत्ययविध्यर्थम् ।
 मीनात्यादीनाम् आत्त्वे उपदेशिवद्भावः वक्तव्यः ।
 उपदेशावस्थायाम् आत्त्वम् भवति इति वक्तव्यम् ।
 किम् प्रयोजनम् ।
 प्रत्ययविध्यर्थम् ।
 उपदेशावस्थायाम् आत्त्वे कृते इष्टः प्रत्ययविधिः यथा स्यात् ।
 के पुनः प्रत्ययाः उपदेशिवद्भावम् प्रयोजयन्ति ।
 काः ।
 काः तावत् न प्रयोजयन्ति ।
 किम् कारणम् ।
 एचः इति उच्यते न च केषु एच् अस्ति ।
 णघञ्युज्विधयः तर्हि प्रयोजयन्ति ।
 ण ।
 अवदायः ।
 आतः इति णः सिद्धः भवति ।
 घञ् ।
 अवदायः वर्तते ।
 आतः इति घञ् सिद्धः भवति ।
 किम् च भो आतः इति भञ् उच्यते ।
 न खलु अपि आतः इति उच्यते आतः तु विज्ञायते ।
 कथम् ।
 अविशेषेण घञ् उत्सर्गः ।
 तस्य इवर्णान्तात् उवर्णान्तात् च अजपौ अपवादौ ।
 तत्र उपदेशावस्थायाम् आत्त्वे कृते अपवादस्य निमित्तम् न अस्ति इति कृत्वा उत्सर्गेण घञ् सिद्धः भवति ।
 एवम् च कृत्वा न च आतः इति उच्यते आतः तु विज्ञायते ।
 युच् ।
 ईषदवदानम् स्ववदानम् ।
 आतः इति युच् सिद्धः भवति ।
 इदम् विप्रतिषिद्धम् एचः उपदेशः इति ।
 यदि एचः न उपदेशे अथ उपदेशे न एचः ।
 एचः च उपदेशे च इति विप्रतिषिद्धम् ।
 न एतत् विप्रतिषिद्धम् ।
 आह अयम् एचः उपदेशे इति ।
 यदि एचः न उपदेशे अथ उपदेश न एचः ।
 ते वयम् विषयम् विज्ञास्यामः ।
 एज्विषये इति ।
 तत् तर्हि उपदेशग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 आत् एचः उपदेशे इति ।
 तत् वै प्रकृतिविशेषणम् विषयविशेषणेन च इह अर्थः ।
 न च अन्यार्थम् प्रकृतम् अन्यार्थम् भवति ।
 न खलु अपि अन्यत् प्रकृतम् अनुवर्तनात् अन्यत् भवति ।
 न हि गोधा सर्पन्ती सर्पणात् अहिः भवति ।
 यत् तावत् उच्यते न च अन्यार्थम् प्रकृतम् अन्यार्थम् भवति इति अन्यार्थम् अपि प्रकृतम् अन्यार्थम् भवति टत् यथा ।
 शाल्यर्थम् कुल्याः प्रणीयन्ते ताभ्यः च पाणीयम् पीयते उपश्पृश्यते च शालयः च भाव्यन्ते ।
 यत् अपि उच्यते न खलु अपि अन्यत् प्रकृतम् अनुवर्तनात् अन्यत् भवति ।
 न हि गोधा सर्पन्ती सर्पणात् अहिः भवति इति ।
 भवेत् द्रव्येषु एतत् एवम् स्यात् ।
 शब्दः तु खलु येन येन विशेषेण अभिसम्बध्यते तस्य तस्य विशेषकः भवति ।
 तत् यथ गौः शुक्लः अश्वः च ।
 शुक्लः इति गम्यते ।
 निमिमीलियाम् खलचोः प्रतिषेधः ।
 निमिमीलियाम् खलचोः प्रतिषेधः वक्तव्यः ।
 ईषन्निमयम् , सुनिमयम् , निमयः वर्तते ।
 मि ।
 मी ।
 ईषप्रमयम् , सुप्रमयम् , प्रमयः वर्तते , प्रमयः ।
 मी ।
 ली ।
 ईषद्विलयम् , सुविलयम् , विलयः वर्तते , विलयः ।
 किम् इदम् लीयतेः इति ।
 लिनातिलीयत्योः यका निर्देशः ।
 हेतुभये इति किमर्थम् ।
 कुञ्चिकया एनम् भाययति ।
 अहिना एनम् भाययति ।
 हेतुभये इति उच्यमाने अपि अत्र प्राप्नोति ।
 एतत् अपि हि हेतुभयम् ।
 हेतुभये इति न एवम् विज्ञायते ।
 हेतोः भयम् हेतुभयम् ।
 हेतुभये इति ।
 कथम् तर्हि ।
 हेतुः एव भयम् हेतुभयम् ।
 हेतुभये इति ।
 यदि सः एव हेतुः भयम् भवति इति ।
 अमि सङ्ग्रहणम् ।
 अमि सङ्ग्रहणम् ।
 किम् इदम् सङ् इति ।
 प्रत्याहारग्रहणम् ।
 क्व सन्निविष्टानाम् प्रत्याहारः ।
 सनः प्रभृति आ महिङः ङकारात् ।
 किम् प्रयोजनम् । क्विप्प्रतिषेधाऋथम् ।
 क्विबन्तस्य मा भूत् ।
 रज्जुसृड्भ्याम् , रज्जुसृड्भिः , देवदृग्भ्याम् , देवदृग्भिः ।
 उक्तम् वा ।
 किम् उक्तम् ।
 धातोः स्वरूपग्रहणे तत्प्रत्ययविज्ञानात् सिद्धम् इति ।
 शीर्षन् छन्दसि प्रकृत्यन्तरम् ।
 शीर्षन् छन्दसि प्रकृत्यन्तरम् द्रष्टव्यम् ।
 किम् प्रयोजनम् ।
 किम् प्रयोजनम् ।
 आदेशप्रतिषेधार्थम् ।
 आदेशः मा विज्ञायि ।
 प्रकृत्यन्तरम् यथा विज्ञायेत ।
 किम् च स्यात् ।
 अस्कारान्तस्य छन्दसि श्रवणम् न स्यात् ।
 शिरः मे शीर्यशः मुखम् ।
 इदम् ते शिरः भिनद्मि इति ।
 तत् वै अथर्वणः शिरः ।
 ये च तद्धिते शिरसः आदेशार्थम् ।
 ये च तद्धिते इति अत्र शिरसः ग्रहणम् कर्तव्यम् ।
 किम् प्रयोजनम् ।आदेशार्थम् ।
 आदेशः यथा विज्ञायेत ।
 प्रकृत्यन्तरम् मा विज्ञायि ।
 किम् च स्यात् ।
 यकारादौ तद्धिते अस्कारान्तस्य श्रवणम् प्रसज्येत ।
 शीर्षण्यः हि मुख्यः भवति ।
 शीर्षण्यः खरः ।
 वा केशेषु ।
 वा केशेषु शिरसः शीर्षन्भावः वक्तव्यः ।
 शीर्षण्याः केशाः , शिरस्याः ।
 अचि शीर्षः ।
 अचि परतः शिरसः शीर्षभावः वक्तव्यः ।
 हास्तिशीर्षिः , स्थौल्यशीर्षिः, पैलुशीर्षिः ।
 छन्दसि च ।
 छन्दसि च शिरसः शीर्षभावः वक्तव्यः ।
 द्वे शीर्षे ।
 इह हास्तिशीर्ष्या पैलुशीर्ष्या इति शिरसः ग्रहणेन ग्रहणात् शीर्षन्भावः प्राप्नोति ।
 अस्तु ।
 नः तद्धिते इति टिलोपः भविष्यति ।
 न सिध्यति ।
 ये च अभावकर्मणोः इति प्रकृतिभावः प्रसज्येत ।
 यदि पुनः ये अचि तद्धिते इति उच्येत ।
 किम् कृतम् भवति ।
 इञि शीर्षन्भावे कृते टिलोपेन सिद्धम् ।
 न एवम् शक्यम् ।
 इह हि स्थूलशिरसः इदम् स्थौलशीर्षम् इति अनणि इति प्रकृतिभावः प्रसज्येत ।
 तस्मात् न एवम् शक्यम् ।
 न चेत् एवम् शिरसः ग्रहणेन ग्रहणात् शीर्षन्भावः प्राप्नोति ।
 पाक्षिकः एषः दोषः ।
 कतरस्मिन् पक्षे ।
 ष्यङ्विधौ द्वैतम् भवति ।
 अणिञोः वा आदेशः ष्यङ् अणिञ्भ्याम् वा परः इति ।
 तत् यदा तावद् अणिञोः आदेशः तदा एषः दोषः ।
 यदा हि अणिञ्भ्याम् परः न तदा दोषः भवति अणिञ्भ्याम् व्यवहितत्वात् ।
 शस्प्रभृतिषु इति उच्यते ।
 अशस्प्रभृतिषु अपि दृश्यते ।
 शला दोषणी ।
 ककुत् दोषणी ।
 याचते महादेवः ।
 पदादिषु मांस्पृत्स्नूनाम् उपसङ्ख्यानम् ।
 पदादिषु मांस्पृत्स्नूनाम् उपसङ्ख्यानम् कर्तव्यम् ।
 मांस् ।
 यत् नीक्षणम् मांस्पचन्याः ।
 मांसपचन्याः इति प्राप्ते ।
 मांस् ।
 पृत्. पृत्सु मर्त्यम् ।
 पृतनासु मर्त्यम् इति प्राप्ते ।
 पृत् ।
 स्नु ।
 न ते दिवः न पृथिव्यः अधि स्नुषु ।
 अधि सानुषु इति प्राप्ते ।
 नस् नासिकायाः यत्तस्क्षुद्रेषु ।
 यत्तस्क्षुद्रेषु परतः नासिकायाः नस्भावः वक्तव्यः ।
 यत् ।
 नस्यम् ।
 यत् ।
 तस् ।
 नस्तः ।
 तस्. क्षुद्र ।
 नःक्षुद्रः ।
 अवर्णनगरयोः इति वक्तव्यम् ।
 इह मा भूत् ।
 नासिक्यः वर्णः , नासिक्यम् नगरम् ।
 तत् तर्हि वक्तव्यम् ।
 न वक्तव्यम् ।
 इह तावत् नासिक्यः वर्णः इति ।
 परिमुखादिषु पाठः करिष्यते ।
 नासिक्यम् नगरम् इति ।
 सङ्काशादिषु पाठः करिष्यते ।
 धातुग्रहणम् किमर्थम् ।
 इह मा भूत् षोडन् , षण्डः , षोडिकः ।
 अथ आदिग्रहणम् किमर्थम् ।
 इह मा भूत् पेष्टा पेष्टुम् ।
 न एतत् अस्ति प्रयोजनम् ।
 अस्तु अत्र सत्वम् ।
 सत्वे कृते इणः उत्तरस्य आदेशसकारस्य इति षत्वम् भविष्यति ।
 इदम् तर्हि लषिता लषितुम् ।
 इदम् च अपि उदार्हरणम् पेष्टा पेष्टुम् ।
 ननु च उक्तम् अस्तु अत्र सत्वम् ।
 सत्वे कृते इणः उत्तरस्य आदेशसकारस्य इति षत्वम् भविष्यति इति ।
 न एवम् शक्यम् ।
 इह हि पेक्ष्यति इति षत्वस्य असिद्धत्वात् षढोः कः सि इति कत्वम् न स्यात् ।
 सादेशे सुब्धातुष्ठिवुष्वष्कतीनाम् प्रतिषेधः ।
 सादेशे सुब्धातुष्ठिवुष्वष्कतीनाम् प्रतिषेधः वक्तव्यः ।
 सुब्धातु षोडीयति षण्डीयति ।
 ष्ठिवु ष्ठीवति ।
 ष्वष्क् ष्वष्कते ।
 सुब्धातूनाम् तावत् न वक्तव्यः ।
 उपदेशे इति वर्तते उद्देशः च प्रातिपदिकानाम् न उपदेशः ।
 यदि एवम् न अर्थः धातुग्रहणेन ।
 कस्मात् न भवति षोडन् , षण्डः , षोडिकः इति ।
 उपदेशे इति वर्तते उद्देशः च प्रातिपदिकानाम् न उपदेशः ।
 ष्ठिवेः अपि द्वितीयः वर्णः ठकारः ।
 यदि ठकारः तेष्ठीव्यते इति न सिध्यति ।
 एवम् तर्हि थकारः ।
 यदि थकारः टुष्ठ्यूषति टेष्ठीव्यतिए इति न सिध्यति ।
 एवम् तर्हि द्वौ इमौ ष्ठिवू ।
 अकस्य द्वितीयः वर्णः ठकारः अपरस्य थकारः ।
 यस्य थकारः तस्य सत्वम् प्राप्नोति ।
 एवम् तर्हि द्वौ इमौ द्विषकारौ ष्ठिवुष्वष्कती ।
 किम् कृतम् भवति ।
 पूर्वस्य सत्वे कृते परेण सन्निपाते ष्टुत्वम् भविष्यति ।
 न एवम् शक्यम् ।
 इह हि श्वलिट् ष्ठीवति मधुलिट् ष्वष्कते ष्टुत्वस्य असिद्धत्वात् डः सि धुट् इति धुट् प्रसज्येत ।
 एवम् तर्हि यकारादी द्विषकारौ ष्ठिवुष्वष्कती ।
 किम् यकारः न श्रूयते ।
 लुप्तनिर्दिष्टः यकारः ।
 अथ किमर्थम् षकारम् उपदिश्य तस्य सकारः आदेशः क्रियते न सकारः एव उपदिश्येत ।
 लघ्वर्थम् इति आह ।
 कथम् ।
 अविशेषेण अयम् षकारम् उपदिश्य सकारम् आदेशम् उक्त्वा लघुना उपायेन षत्वम् निर्वर्तयति आदेशप्रत्यययोः इति ।
 इतरथा हि येषाम् षत्वम् इष्यते तेषाम् तत्र ग्रहणम् कर्तव्यम् स्यात् ।
 के पुनः षोपदेशाः धातवः ।
 पठितव्याः ।
 कः अत्र भवतः पुरुषकारः ।
 यदि अन्तरेण पाठम् किम् चित् शक्यते वक्तुम् तत् उच्यताम् ।
 अन्तरेण अपि पाठम् किम् चित् शक्यते वक्तुम् ।
 कथम् ।
 अज्दन्त्यपराः सादयः षोपदेशाः स्मिङ्स्वदिस्विदिस्वञ्जिस्वपयः च सृपिसृजिस्तृस्त्यासेकृसृवर्जम् ।
 अथ किमर्थम् णकारम् उपदिश्य तस्य नकारः आदेशः क्रियते न नकारः एव उपदिश्येत ।
 लघ्वर्थम् इति आह ।
 कथम् ।
 अविशेषेण अयम् णकारम् उपदिश्य नकारम् आदेशम् उक्त्वा लघुना उपायेन णत्वम् निर्वर्तयति उपसर्गात् असमासे अपि णोपदेशस्य इति ।
 इतरथा हि येषाम् णत्वम् इष्यते तेषाम् तत्र ग्रहणम् कर्तव्यम् स्यात् ।
 के पुनः णोपदेशाः धातवः ।
 पठितव्याः ।
 कः अत्र भवतः पुरुषकारः ।
 यदि अन्तरेण पाठम् किम् चित् शक्यते वक्तुम् तत् उच्यताम् ।
 अन्तरेण अपि पाठम् किम् चित् शक्यते वक्तुम् ।
 कथम् ।
 सर्वे नादयः णोपदेशाः नृतिनन्दिनर्दिनक्किनाटिनाथृनाधृनृ̄वर्जम् ।
 व्योः लोपे क्वौ उपसङ्ख्यानम् ।
 व्योः लोपे क्वौ उपसङ्ख्यानम् कर्तव्यम् इह अपि यथा स्यात् ।
 कण्डूयतेः अप्रत्ययः कण्डूः इति ।
 किम् पुनः कारणम् न सिध्यति ।
 वलि इति उच्यते न च अत्र वलादिम् पश्यामः ।
 ननु च अयम् क्विप् एव वलादिः भवति ।
 क्विब्लोपे कृते वलाद्यभावात् न प्राप्नोति ।
 इदम् इह सम्प्रधार्यम् ।
 क्विब्लोपः क्रियताम् यलोपः इति ।
 किम् अत्र कर्तव्यम् ।
 परत्वात् क्विब्लोपः नित्यत्वात् च ।
 नित्यः खलु अपि क्विब्लोपः ।
 कृते अपि यलोपे प्राप्नोति अकृते अपि प्राप्नोति ।
 नित्यत्वात् परत्वात् च क्विब्लोपः ।
 क्विब्लोपे कृते वलाद्यभावात् यलोपः न प्राप्नोति ।
 एवम् तर्हि प्रत्ययलक्षणेन भविष्यति ।
 वर्णाश्रये न अस्ति प्रत्ययलक्षणम् ।
 यदि वा कानि चित् वर्णाश्रयाणि प्रत्ययलक्षणेन भवन्ति तथा इदम् अपि भविष्यति ।
 अथ वा एवम् वक्ष्यामि ।
 लोपः व्योः वलि ।
 ततः वेः ।
 व्यन्तयोः च व्योः लोपः भवति ।
 ततः अपृक्तस्य ।
 अपृक्तस्य च लोपः भवति ।
 वेः इति एव ।
 वलोपाप्रसिद्धिः ऊड्भाववचनात् ।
 वलोपस्य अप्रसिद्धिः ।
 आस्रेमाणम् , जीरदानुः इति ।
 किम् कारणम् ।
 ऊड्भाववचनात् ।
 च्छ्वोः शूट् अनुनासिके च इति ऊठ् प्राप्नोति ।
 अतिप्रसङ्गः व्रश्चादिषु ।
 व्रश्चादिषु च अतिप्रसङ्गः भवति ।
 इह अपि प्राप्नोति ।
 व्रश्चनः , व्रीहिः , व्रणः इति ।
 उपदेशसामर्थ्यात् सिद्धम् ।
 उपदेशसामर्थ्यात् व्रश्चादिषु लोपः न भविष्यति ।
 उपदेशसामर्थ्यात् सिद्धम् इति चेत् सम्प्रसारणहलादिशेषेषु सामर्थ्यम् ।
 उपदेशसामर्थ्यात् सिद्धम् इति चेत् अस्ति अन्यत् उपदेशवचने प्रयोजनम् ।
 सम्प्रसारणहलादिशेषेषु कृतेषु वकारस्य श्रवणम् यथा स्यात् ।
 वृक्णवान् , विव्रश्चिषति इति ।
 न वा बहिरङ्गलक्षणत्वात् ।
 न वा एतत् प्रयोजनम् अस्ति ।
 किम् कारणम् ।
 बहिरङ्गलक्षणत्वात् ।
 बहिरङ्गाः सम्प्रसारणहलादिशेषाः ।
 अन्तरङ्गः लोपः ।
 असिद्धम् बहिरङ्गम् अन्तरङ्गे ।
 अनारम्भः वा ।
 अनारम्भः वा पुनः वलोपस्य न्याय्यः ।
 कथम् आस्रेमाणम् , जीरदानुः इति ।
 आस्रेमाणम् जीरदानुः इति वर्णलोपात् ।
 आस्रेमाणम् , जीरदानुः इति छान्दसात् वर्णलोपात् सिद्धम् ।
 यथा संस्फानः गयस्फानः ।
 तत् यथा संस्फयनः , संस्फानः , गयस्फानः, गयस्फानः इति ।
 दर्विजागृव्योः प्रतिषेधः वक्तव्यः दर्विः , जागृविः ।
 किम् उच्यते दर्विजागृव्योः प्रतिषेधः वक्तव्यः इति यदा अपृक्तस्य इति उच्यति ।
 भवति वै किम् चित् आचार्याः क्रियमाणम् अपि चोदयन्ति ।
 तत् वा कर्तव्यम् दर्विजागृव्योः वा प्रतिषेधः वक्तव्यः ।वेः लोपे दर्विजागृव्योः अप्रतिषेधः अनुनासिकपरत्वात् ।
 वेः लोपे दर्विजागृव्योः अप्रतिषेधः ।
 अनर्थकः प्रतिषेधः अप्रतिषेधः ।
 लोपः कस्मात् न भवति ।
 अनुनासिकपरत्वात् ।
 अनुनासिकपरस्य विशब्दस्य ग्रहणम् न च अत्र अनुनासिकपरः विशब्दः ।
 शुद्धपरः च अत्र विशब्दः ।
 यदि अनुनासिकपरस्य विशब्दस्य ग्रहणम् इति उच्यते घृतस्पृक्, दलस्पृक् , अत्र न प्राप्नोति ।
 न हि एतस्मात् विशब्दात् अनुनासिकम् परम् पश्यामः ।
 अनुनासिकपरत्वात् इति न एवम् विज्ञायते ।
 अनुनासिकः परः अस्मात् सः अयम् अनुनासिकपरः , अनुनासिकपरत्वात् इति ।
 कथम् तर्हि ।
 अनुनासिकः परः अस्मिन् सः अयम् अनुनासिकपरः , अनुनासिकपरत्वात् इति ।
 एवम् अपि प्रियदर्वि , अत्र प्राप्नोति ।
 असिद्धः अत्र अनुनासिकः ।
 एवम् अपि धात्वन्तस्य प्रतिषेधः वक्तव्यः ।
 इवि दिवि धिवि ।
 धात्वन्तस्य च अर्थवद्ग्रहणात् ।
 अर्थवतः विशब्दस्य ग्रहणम् ।
 न धात्वन्तः अर्थवान् ।
 वस्य वा अनुनासिकत्वात् सिद्धम् ।
 अथ वा वकारस्य एव इदम् अनुनासिकस्य ग्रहणम् ।
 सन्ति हि यणः सानुनासिकाः निरनुनासिकाः च ।
 यदि पुनः अयम् अपृक्तलोपः संयोगान्तलोपः विज्ञायेत ।
 किम् कृतम् भवति ।
 द्विहलपृक्तग्रहणम् तिस्योः च ग्रहणम् न कर्तव्यम् भवति ।
 हलन्तात् अपृक्तलोपः संयोगान्तलोपः चेत् नलोपाभावः यथा पचन् इति ।
 हलन्तात् अपृक्तलोपः संयोगान्तलोपः चेत् नलोपाभावः ।
 राजा तक्षा ।
 संयोगान्तलोपस्य असिद्धत्वात् नलोपः न प्राप्नोति यथा पचन् इति ।
 तत् यथा पचन्, यजन् इति अत्र संयोगान्तलोपस्य असिद्धत्वात् नलोपः न भवति ।
 न एषः दोषः ।
 आचार्यप्रवृत्तिः ज्ञापयति सिद्धः संयोगान्तलोपः नलोपे इति यत् अयम् न ङिसम्बुद्ध्योः इति सम्बुद्धौ प्रतिषेधम् शास्ति ।
 इह अपि तर्हि प्राप्नोति पचन्, यजन् ।
 तुल्यजातीयस्य ज्ञापकम् भवति ।
 कः च तुल्यजातीयः ।
 यः सम्बुद्धौ अनन्तरः ।
 वस्वादिषु दत्वम् संयोगादिलोपबलीयस्त्वात् ।
 वस्वादिषु दत्वम् न सिध्यति ।
 उखास्रत् , पर्णद्व्हत् ।
 किम् कारणम् ।
 संयोगादिलोपबलीयस्त्वात् । संयोगान्तलोपात् संयोगादिलोपः बलीयान् ।
 यथा कूटतट् इति ।
 तत् यथा कूटतट् , काष्ठतट् इति अत्र संयोगान्तलोपात् संयोगादिलोपः बलीयान् भवति ।
 ननु च दत्वे कृते न भविष्यति ।
 असिद्धम् दत्वम् ।
 तस्य असिद्धत्वात् प्राप्नोति ।
 सिद्धकाण्डे पठितम् वस्वादिषु दत्वम् सौ दीर्घत्वे इति ।
 तत्र सौ दीर्घत्वग्रहणम् न करिष्यते ।
 वस्वादिषु दत्वम् इति एव ।
 एवम् अपि अपदान्तत्वात् न प्राप्नोति ।
 अथ सौ अपि पदम् भवति राजा तक्षा नलोपे कृते विभक्तेः श्रवणम् प्राप्नोति ।
 सा एषा उभयतस्पाशा रज्जुः भवति ।
 रात्तलोपः नियमवचनात् ।
 रात् तस्य लोपः वक्तव्यः ।
 अबिभः भवान् ।
 अजागः भवान् ।
 किम् पुनः कारणम् न सिध्यति ।
 नियमवचनात् ।
 रात् सस्य इति एतस्मात् नियमात् न प्राप्नोति ।
 न एषः दोषः ।
 रात् सस्य इति अत्र तकारः अपि निर्दिश्यते ।
 यदि एवम् कीर्तयतेः अप्रत्ययः कीः इति प्राप्नोति ।
 कीर्त् इति च इष्यते ।
 यथालक्षणम् अप्रयुक्ते ।
 रोः उत्त्वम् च ।
 रोः उत्त्वम् च वक्तव्यम् ।
 अभिनः अत्र, अच्छिनः अत्र ।
 संयोगान्तलोपस्य असिद्धत्वात् अतः अति इति उत्त्र्वम् न प्राप्नोति ।
 न वा संयोगान्तलोपस्य उत्त्वे सिद्धत्वात् ।
 न वा वक्तव्यम् ।
 किम् कारणम् ।
 संयोगान्तलोपस्य उत्त्वे सिद्धत्वात् ।
 संयोगान्तलोपः उत्त्वे सिद्धः भवति ।
 यथा हरिवः मेदिनम् इति । तत् यथा हरिवः मेदिनम् त्वा इति अत्र संयोगान्तलोपः उत्त्वे सिद्धः भवति ।
 सः एव दर्हि दोषः सा एषा उभयतस्पाशा ।
 तस्मात् अशक्यः अपृक्तलोपः संयोगान्तलोपः विज्ञातुम् ।
 न चेत् विज्ञायते द्विहलपृक्तग्रहणम् तिस्योः च ग्रहणम् कर्तव्यम् एव ।
 सम्बुद्धिलोपे डतरादिभ्यः प्रतिषेधः ।
 सम्बुद्धिलोपे डतरादिभ्यः प्रतिषेधः वक्तव्यः ।
 हे कतरत्, हे कतमत् ।
 किम् उच्यते डतरादिभ्यः प्रतिषेधः वक्तव्यः इति यदा अपृक्तस्य इति अनुवर्तते ।
 अपृक्ताधिकारस्य निवृत्तत्वात् ।
 निवृत्तः अपृक्ताधिकारः ।
 किम् डतरादिभ्यः प्रतिषेधम् वक्ष्यामि इति अपृक्ताधिकारः निवर्त्यते ।
 न इति आह ।
 तत् च अमर्थम् ।
 सः च अवश्यम् अपृक्ताधिकारः निवर्त्यः ।
 किमर्थम् ।
 अमर्थम् ।
 अमः लोपः यथा स्यात् ।
 हे कुण्ड , हे पीठ ।
 निवृत्ते अपि अपृक्ताधिकारे अमः लोपः न प्राप्नोति ।
 न हि लोपः सर्वापहारी ।
 मा भूत् सर्वस्य लोपः ।
 अलः अन्त्यस्य विधयः भवन्ति इति अन्त्यस्य लोपे कृते द्वयोः अकारयोः पररूपेण सिद्धम् रूपम् स्यात् हे कुण्ड , हे पीठ इति ।
 यदि एतत् लभ्येत कृतम् स्यात् ।
 तत् तु न लभ्यते ।
 किम् कारणम् ।
 अत्र हि तस्मात् इति उत्तरस्य आदेः परस्य इति अकारस्य लोपः प्राप्नोति ।
 अकारलोपे च सति मकारे अतः दीर्घः यञि सुपि च इति दीर्घत्वे हे कुण्डाम् , हे पीठाम् इति एतत् रूपम् प्रसज्येत ।
 एवम् तर्हि हलः लोपः सम्बुद्धिलोपः ।
 तत् हल्ग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 हल्ङ्याब्भ्यः दीर्घात् सुतिसि अपृक्तम् हल् इति ।
 तत् वै प्रथमानिर्दिष्टम् षष्ठीनिर्दिष्टेन च इह अर्थः ।
 न एषः दोषः ।
 एङ् ह्रस्वात् इति एषा पञ्चमी हल् इति अस्याः प्रथमायाः षष्ठीम् प्रकल्पयिष्यति तस्मात् इति उत्तरस्य इति ।
 एवम् अपि प्रथमयोः पूर्वसवर्णदीर्घत्वे कृते हे पीठा इति एतत् रूपम् प्रसज्येत ।
 अमि पूर्वत्वम् अत्र बाधकम् भविष्यति ।
 अमि इति उच्यते न च अत्र अमम् पश्यामः ।
 एकदेशविकृतम् अनन्यवत् भवति इति ।
 अथ वा इदम् इह सम्प्रधार्यम् ।
 सम्बुद्धिलोपः क्रियताम् एकादेशः इति ।
 किम् अत्र कर्तव्यम् ।
 परत्वात् एकादेशः ।
 एवम् अपि एकादेशे कृते व्यपवर्गाभावात् सम्बुद्धिलोपः न प्राप्नोति ।
 अन्तादिवद्भावेन व्यपवर्गः भविष्यति ।
 उभयतः आश्रये न अन्तादिवत् ।
 न उभयतः आश्रयः करिष्यते ।
 कथम् ।
 न एवम् विज्ञायते ।
 ह्रस्वात् उत्तरस्याः सम्बुद्धेः लोपः भवति इति ।
 कथम् तर्हि ।
 ह्रस्वात् उत्तरस्य हलः लोपः भवति सः चेत् सम्बुद्धेः इति ।
 सः तर्हि प्रतिषेधः वक्तव्यः ।
 न वक्तव्यः ।
 उक्तम् वा ।
 किम् उक्तम् ।
 सिद्धम् अनुनासिकोपधत्वात् इति ।
 एवम् अपि दलोपः साधीयः प्राप्नोति ।
 दुक्करणात् वा ।
 अथ वा दुक् डतरादीनाम् इति वक्ष्यामि ।
 डित्करणात् वा ।
 अथ वा डित् अयम् शब्दः करिष्यते ।
 सः तर्हि डकारः कर्तव्यः ।
 न कर्तव्यः ।
 क्रियते न्यासे एव ।
 द्विडकारः निर्देशः अद्ड् डतरादिभ्यः इति ।
 एवम् अपि लोपः प्राप्नोति ।
 विहितविशेषणम् ह्रस्वग्रहणम् ।
 यस्मात् ह्रस्वात् सम्बुद्धिः विहिता इति ।
 अपृक्तसम्बुद्धिलोपाभ्याम् लुक् ।
 अपृक्तसम्बुद्धिलोपाभ्याम् लुक् भवति विप्रतिषेधेन ।
 अपृक्तलोपस्य अवकाशः गोमान् , यवमान् ।
 लुकः अवकाशः त्रपु, जतु ।
 इह उभयम् प्राप्नोति ।
 तत् ब्राह्मणकुलम् , यत् ब्राह्मणकुलम् ।
 सम्बुद्धिलोपस्य अवकाशः हे अग्ने, हे वायो ।
 लुकः सः एव ।
 इह उभयम् प्राप्नोति ।
 हे त्रपु , हे जतु ।
 लुक् भवति विप्रतिषेधेन ।
 सः तर्हि विप्रतिषेधः वक्तव्यः ।
 न वा लोपलुकोः लुगवधारणात् यथा अनडुह्यते इति ।
 न वा अर्थः विप्रतिषेधेन ।
 किम् कारणम् ।
 लोपलुकोः लुगवधारणात् ।
 लोपलुकोः हि लुक् अवधार्यते ।
 लुक् लोपयणयवायावेकादेशेभ्यः ।
 यथा अनडुह्यते इति ।
 तत् यथा अनड्वान् इव आचरति अनडुह्यते इति अत्र लोपलुकोः लुक् अवधार्यते एवम् इह अपि ।
 अयम् योगः शक्यः अवक्तुम् ।
 कथम् अग्ने त्री ते वजिना त्री सधस्था , त ता पिण्डानाम् इति ।
 पूर्वसवर्णेन अपि एतत् सिद्धम् ।
 न सिध्यति ।
 नुमा व्यवहितत्वात् पूर्वसवर्णः न प्राप्नोति ।
 छन्दसि नपुंसकस्य पुंवद्भावः वक्तव्यः मधोः गृह्णाति , महोः तृप्ता इव आसते इति एवमर्थम् ।
 तत्र पूंवद्भावेन नुमः निवृत्तिः ।
 नुमि निवृत्ते पूर्वसवर्णेन सिद्धम् ।
 भवेत् सिद्धम् अग्ने त्री ते वजिना त्री षधस्था इति ।
 इदम् तु न सिध्यति त ता पिण्डानाम् इति ।
 इदम् अपि सिद्धम् ।
 कथम् ।
 साप्तमिके पूर्वसवर्णे कृते पुनः षाष्ठिकः भविष्यति ।
 एवम् अपि जसि गुणः प्राप्नोति ।
 वक्ष्यति एतत् ।
 जसादिषु छन्दोवावचनम् प्राक् णौ चङि उपधायाः इति ।
 तुकि पूर्वान्ते नपुंसकोपसर्जनह्रस्वत्वम् द्विगुस्वरः च ।
 तुकि पूर्वान्ते नपुंसकोपसर्जनह्रस्वत्वम् द्विगुस्वरः च न सिध्यति ।
 आराशस्त्रि छत्रम् , धानाशष्कुलि छत्रम् ।
 निष्कौशाम्बि छत्रम् , निर्वाराणसि छत्रम् ।
 पञ्चारत्नि छत्रम् , दशारत्नि छत्रम् ।
 तुके कृते अनन्त्यत्वात् एते विधयः न प्राप्नुवन्ति ।
 न वा बहिरङ्गलक्षणत्वात् ।
 न वा एषः दोषः ।
 किम् कारणम् ।
 बहिरङ्गलक्षणत्वात् ।
 बहिरङ्गलक्षणः तुक् ।
 अन्तरङ्गाः एते विधयः ।
 असिद्धम् बहिरङ्गम् अन्तरङ्गे ।
 इदम् तर्हि ग्रामणिपुत्रः , सेनानिपुत्रः इति ह्रस्वत्वे कृते तुक् प्राप्नोति ।
 ग्रामणिपुत्रादिषु च अप्राप्तिः ।
 ग्रामणिपुत्रादिषु च अप्राप्तिः ।
 किम् कारणम् ।
 बहिरङ्गलक्षणत्वात् एव ।
 अथ वा परादिः करिष्यते ।
 परादौ संयोगादेः इति अतिप्रसङ्गः ।
 परादौ संयोगादेः इति अतिप्रसङ्गः भवति ।
 अपच्छायात् ।
 वा अन्यस्य संयोगादेः इति एत्वम् प्रसज्येत ।
 विलोपवचनम् च ।
 वेः च लोपः वक्तव्यः ।
 अग्निचित् , सोमसुत् ।
 अपृक्तस्य इति वेः लोपः न प्राप्नोति ।
 न एषः दोषः ।
 अपृक्तग्रहणम् न करिष्यते ।
 यदि न क्रियते दर्विः , जागृविः , अत्र अपि प्राप्नोति ।
 अनुनासिकपरस्य विशब्दस्य ग्रहणम् शुद्धपरः च अत्र विशब्दः ।
 एवम् अपि सतुक्कस्य लोपः प्राप्नोति ।
 निर्दिश्यमानस्य आदेशाः भवन्ति इति एवम् न भविष्यति ।
 इट्प्रतिषेधः च ।
 इट्प्रतिषेधः च वक्तव्यः ।
 परीतत् ।
 सतुक्कस्य वलादिलक्षणः इट् प्रसज्येत ।
 एवम् तर्हि अभक्तः ।
 अभक्ते स्वरः ।
 यदि अभक्तः तर्हि स्वरे दोषः भवति ।
 दधि छादयति , मधु छादयति ।
 तिङ् अतिङः इति निघातः न प्राप्नोति ।
 ननु च तुक् एव अतिङ् ।
 न तुकः परस्य निघातः प्राप्नोति ।
 किम् कारणम् ।
 नञिवयुक्तम् अन्यसदृशाधिकरणे ।
 तथा हि अर्थगतिः ।
 नञ्युक्ते इवयुक्ते वा अन्यस्मिन् तत्सदृशे कार्यम् विज्ञायते ।
 तथा हि अर्थः गम्यते ।
 तत् यथा ।
 अब्राह्मणम् आनय इति उक्ते ब्राह्मणसदृशम् एव आनयति ।
 न असौ लोष्टम् आनीय कृती भवति ।
 एवम् इह अपि अतिङ् इति तिङ्प्रतिषेधात् अन्यस्मात् अतिङः तिङ्सदृशात् कार्यम् विज्ञास्यते ।
 किम् च अन्यत् अतिङ् तिङ्सदृशम् ।
 पदम् ।
 अयम् योगः शक्यः अवक्तुम् ।
 कथम् ।
 अधिकरणम् नाम त्रिप्रकारम् व्यापकम् औपश्लेषिकम् वैषयिकम् इति ।
 शब्दस्य च शब्देन कः अन्यः अभिसम्बन्धः भवितुम् अर्हति अन्यत् अतः उपश्लेषात् ।
 इकः यण् अचि ।
 अचि उपश्लिष्टस्य इति ।
 तत्र अन्तरेण संहिताग्रहणम् संहितायाम् एव भविष्यति ।
 अथ किमर्थम् आङ्माङोः सानुबन्धकयोः निर्देशः ।
 आङ्माङोः सानुबन्धकनिर्देशः गतिकर्मप्रवचनीयप्रतिषेधसम्प्रत्ययार्थः ।
 आङ्माङोः सानुबन्धकयोः निर्देशः क्रियते आङः गतिकर्मप्रवचनीयसम्प्रत्ययार्थः माङः प्रतिषेधसम्प्रत्ययार्थः ।
 इह मा भूत् ।
 आ छाया, आच् छाया ।
 प्रमा छन्दः , प्रमाच् छन्दः ।
 दीर्घात् पदान्तात् वा विश्वजनादीनाम् छन्दसि ।
 दीर्घात् पदान्तात् वा इति अत्र विश्वजनादीनाम् छन्दसि उपसङ्ख्यनम् कर्तव्यम् ।
 विश्वजनस्य छत्रम् , विश्वजनस्य च्छत्रम् ।
 न छायाम् कुरवः अपराम् , नच् छायाम् कुरवः अपराम् ।
 इग्ग्रहणम् किमर्थम् ।
 इह मा भूत् ।
 अग्निचित् अत्र , सोमसुत् अत्र ।
 न एतत् अस्ति प्रयोजनम् ।
 जश्त्वम् अत्र बाधकम् भविष्यति ।
 जश्त्वम् न सिद्धम् यणम् अत्र पश्य । असिद्धम् अत्र जश्त्वम् ।
 तस्य असिद्धत्वात् यणादेशः प्राप्नोति ।
 यः च अपदान्तः हल् अचः च पूर्वः ।
 यः च अपदान्तः हल् अचः च पूर्वः तस्य प्राप्नोति ।
 पचति इति ।
 एवम् तर्हि दीर्घस्य यण् ।
 दीर्घस्य यण् आदेशम् वक्ष्यामि ।
 तत् दीर्घग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 दीर्घात् पदान्तात् वा इति ।
 तत् वै पञ्चमीनिर्दिष्टम् षष्ठीनिर्दिष्टेन च इह अर्थः ।
 अचि इति एषा सप्तमी दीर्घात् इति पञ्चम्याः षष्ठीम् प्रकल्पयिष्यति तस्मिन् इति निर्दिष्टे पूर्वस्य इति ।
 भवेत् सिद्धम् कुमारी अत्र , ब्रह्मबन्ध्वर्थम् इति ।
 इदम् तु न सिध्यति ।
 दधि अत्र , मधु अत्र इति ।
 ह्रस्वः इति प्र्तवृत्तम् ।
 ह्रस्वग्रहणम् अपि प्रकृतम् अनुवर्तते ।
 क्व प्रकृतम् ।
 ह्रस्व्यस्य पिति कृति तुक् इति ।
 यदि तत् अनुवर्तते दीर्घात् पदान्तात् वा इति ह्रस्वात् अपि पदान्तात् विकल्पेन प्राप्नोति ।
 सम्बन्धवृत्त्या ।
 सम्बन्धम् अनुवर्तिष्यते ।
 ह्रस्व्यस्य पिति कृति तुक् ।
 संहितायाम् ह्रस्व्यस्य पिति कृति तुक् ।
 छे च ह्रस्व्यस्य पिति कृति तुक् ।
 आङ्माङोः च ह्रस्व्यस्य पिति कृति तुक् ।
 दीर्घात् पदान्तात् वा ह्रस्व्यस्य पिति कृति तुक् ।
 ततः इकः यण् अचि ।
 ह्रस्व्यस्य इति वर्तते ।
 पिति कृति तुक् इति निवृत्तम् ।
 इह तर्हि प्राप्नोति चयनम् , चायकः , लवणम् , लावकः ।
 अयादयः अत्र बाधकाः भविष्यन्ति ।
 इह तर्हि प्राप्नोति खट्वा इन्द्रः , माला इन्द्रः , खट्वा एलका , माला एलका ।
 गुणवृद्धिबाध्यः ।
 गुणवृद्धी अत्र बाधिके भविष्यतः ।
 इदम् तर्हि प्रयोजनम् ।
 इकः अचि यण् एव स्यात् ।
 यत् अन्यत् प्राप्नोति तत् मा भूत् इति ।
 किम् च अन्यत् प्राप्नोति ।
 शाकलम् ।
 सिन्नित्यसमासयोः शाकलप्रतिषेधम् चोदयिष्यति ।
 स न वक्तव्यः भवति ।
 यणादेशः प्लुतपूर्वस्य च ।
 यणादेशः प्लुतपूर्वस्य च इति वक्तव्यम् ।
 अग्ना३इ* इन्द्रम् , अग्ना३य् इन्द्रम् , पटा३उ* उदकम् , पटा३व् उदकम् , अग्ना३इ* आशा , अग्ना३य् आशा , पटा३उ* आशा , पटा३व् आशा ।
 किम् पुनः कारणम् न सिध्यति ।
 असिद्धः प्लुतः प्लुतविकारौ च इमौ ।
 सिद्धः प्लुतः स्वरसन्धिषु ।
 कथम् ज्ञायते ।
 यत् अयम् प्लुतप्रगृह्याः अचि इति प्लुतस्य प्रकृतिभावम् शास्ति तत् ज्ञापयति आचार्यः सिद्धः प्लुतः स्वरसन्धिषु इति ।
 कथम् कृत्वा ज्ञापकम् ।
 सतः हि कार्यिणः कार्येण भवितव्यम् ।
 इदम् तर्हि प्रयोजनम् दीर्घशाकलप्रतिषेधार्थम् ।
 दीर्घत्वम् शाकलम् च मा भूत् इति ।
 एतत् अपि न अस्ति प्रयोजनम् ।
 आरभ्यते प्लुतपूर्वस्य यणादेशः तयोः य्वौ अचि संहितायाम् इति ।
 तत् दीर्घशाकलप्रतिषेधार्थम् भविष्यति ।
 तत् न वक्तव्यम् भवति ।
 ननु च तस्मिन् अपि उच्यमाने इदम् न वक्तव्यम् भवति ।
 अवश्यम् इदम् वक्तव्यम् यौ प्लुतपूर्वौ इदुतौ अप्लुतविकारौ तदर्थम् ।
 भो३इ इन्द्रम् , भो३य् इन्द्रम् , भो३इ इह भो३य् इह इति ।
 यद् तर्हि अस्य निबन्धनम् अस्ति इदम् एव वक्तव्यम् ।
 तत् न वक्तव्यम् ।
 तत् अपि अवश्यम् स्वरार्थम् वक्तव्यम् ।
 अनेन हि सति उदात्तस्वरितयोः यणः इति एषः स्वरः प्रसज्येत ।
 तेन पुनः सति असिद्धत्वात् न भविष्यति ।
 यदि तर्हि तस्य निबन्धनम् अस्ति तत् एव वक्तव्यम् ।
 इदम् न वक्तव्यम् ।
 ननु च उक्तम् इदम् अपि अवश्यम् वक्तव्यम् यौ प्लुतपूर्वौ इदुतौ अप्लुतविकारौ तदर्थम् ।
 भो३इ इन्द्रम् , भो३य् इन्द्रम् , भो३इ इह भो३य् इह इति ।
 छान्दसम् एतत् दृष्टानुविधिः छन्दसि भवति ।
 यत् तर्हि न छान्दसम् भो३य् इन्द्रम् , भो३य् इह इति साम गायति ।
 एषः अपि छन्दसि दृष्टस्य अनुप्रयोगः क्रियते ।
 जश्त्वम् न सिद्धम् यणम् अत्र पश्य ।
 यः च अपदान्तः हल् अचः च पूर्वः ।
 दीर्घस्य यण् ।
 ह्रस्वः इति प्र्तवृत्तम् ।
 सम्बन्धवृत्त्या ।
 गुणवृद्धिबाध्यः ।
 नित्ये च यः शाकलभाक्समासे तदर्थम् एतद् भगवान् चकार ।
 सामर्थ्ययोगात् न हि किम् चित् अस्मिन् पश्यामि शास्त्रे यत् अनर्थकम् स्यात् ।
 वान्तादेशे स्थानिनिर्देशः ।
 वान्तादेशे स्थानिनिर्देशः कर्तव्यः ।
 ओकारौकारयोः इति वक्तव्यम् एकारैकारयोः मा भूत् इति ।
 सः तर्हि कर्तव्यः ।
 न कर्तव्यः ।
 वान्तग्रहणम् न करिष्यते ।
 एचः यि प्रत्यये अयादयः भवन्ति इति एव सिद्धम् ।
 यदि वान्तग्रहणम् न क्रियते चेयम् , जेयम् इति अत्र अपि प्राप्नोति ।
 क्षय्यजय्यौ शक्यार्थे इति एतत् नियमार्थम् भविष्यति ।
 क्षिज्योः एव इति ।
 तयोः तर्हि शक्यार्थात् अन्यत्र अपि प्राप्नोति ।
 क्षेयम् पापम् , जेयः वृषलः इति ।
 उभयतः नियमः विज्ञास्यते ।
 क्षिज्योः एव एचः तयोः च शक्यार्थे एव इति ।
 इह अपि तर्हि नियमात् न प्राप्नोति ।
 लव्यम् , पव्यम् , अवश्यलाव्यम् , अवश्यपाव्यम् ।
 तुल्यजातीयस्य नियमः ।
 कः च तुल्यजातीयः ।
 यथाजातीयकः क्षिज्योः एच् ।
 कथञ्जातीयकः क्षिज्योः एच् ।
 एकारः ।
 एवम् अपि रायम् इच्छति , रैयति , अत्र अपि प्राप्नोति ।
 रायिः छान्दसः ।
 दृष्टानुविधिः छन्दसि भवति ।
 गोः यूतौ छन्दसि ।
 गोः यूतौ छन्दसि उपसङ्ख्यानम् कर्तव्यम् ।
 अ नः मित्रावरुणा घृतैः गव्यूतिम् उक्षतम् ।
 गोयूतिम् इति एव अन्यत्र ।
 अध्वपरिमाणे च ।
 अध्वपरिमाणे च गोः यूतौ उपसङ्ख्यानम् कर्तव्यम् ।
 गव्यूतिम् अध्वानम् गतः ।
 गोयूतिम् इति एव अन्यत्र ।
 एवकारः किमर्थः ।
 नियमार्थः ।
 न एतत् प्रयोजनम् ।
 न एतत् अस्ति प्रयोजनम् ।
 सिद्धे विधिः आरभ्यमाणः अन्तरेण एवकारम् नियमार्थङ् भविष्यति ।
 इष्टतः अवधारणार्थः तर्हि ।
 यथा एवम् विज्ञायेत ।
 धातोः तन्निमित्तस्य एव इति ।
 मा एवम् विज्ञायि ।
 धातोः एव तन्निमित्तस्य इति ।
 किम् च स्यात् ।
 अधातोः तन्निमित्तस्य न स्यात् ।
 शङ्कव्यम् दारु , पिचव्यः कार्पासः इति ।
 तत् इति अनेन किम् प्रतिनिर्दिश्यते ।
 सः एव क्रीणात्यर्थः ।
 इह मा भूत् ।
 क्रेयम् नः धान्यम् ।
 न च अस्ति क्रय्यम् इति ।
 भय्यादिप्रकरणे ह्रदय्याः उपसङ्ख्यानम् ।
 भय्यादिप्रकरणे ह्रदय्याः उपसङ्ख्यानम् कर्तव्यम् ।
 ह्रदय्याः आपः ।
 अव् शरस्य च ।
 शरस्य च ह्रदस्य च अतः अव् वक्तयः ।
 ह्रदव्याः आपः ।
 शरव्याः वै तेजनम् ।
 शरव्यस्य पशून् अभिघातकः स्यात् ।
 शरुवृत्तात् वा सिद्धम् ।
 शरुवृत्तात् वा सिद्धम् पुनः सिद्धम् एतत् ।
 ऋञ्जती शरुः इति अपि दृश्यते ।
 ऋञ्जती शरुः इति अपि शरुशब्दप्रवृत्तिः दृश्यते ।
 शरुहस्तः इति च लोके ।
 शरुहस्तः इति च लोके शरहस्तम् उपाचरन्ति ।
 एकवचनम् किमर्थम् ।
 एकवचनम् पृथक् आदेशप्रतिषेधार्थम् ।
 एकवचनम् क्रियते एकः आदेशः यथा स्यात् ।
 पृथक् आदेशः मा भूत् इति ।
 न वा द्रव्यवत् कर्मचोदनायाम् द्वयोः एकस्य अभिनिर्वृत्तेः ।
 न वा एतत् प्रयोजनम् अस्ति ।
 किम् कारणम् ।
 द्रव्यवत् कर्मचोदनायाम् द्वयोः एकस्य अभिनिर्वृत्तेः एकः आदेशः भविष्यति ।
 तत् यथा द्रव्येषु कर्मचोदनायाम् द्वयोः एकस्य अभिनिर्वृत्तिः भवति ।
 अनयोः पूलयोः कटम् कुरु ।
 अनयोः मित्पिण्डयोः घटम् कुरु इति ।
 न च उच्यते एकम् इति एकम् च असौ करोति ।
 किम् पुनः कारणम् द्रव्येषु कर्मचोदनायाम् द्वयोः एकस्य अभिनिर्वृत्तिः भवति ।
 तत् च एकवाक्यभावात् ।
 एकवाक्यभावात् द्रव्येषु कर्मचोदनायाम् द्वयोः एकस्य अभिनिर्वृत्तिः भवति ।
 आतः च एकवाक्यभावात् ।
 व्याकरणे अपि हि अन्यत्र द्वयोः स्थानिनोः एकः आदेशः भवति ।
 ज्वरत्वरस्रिव्यविमवाम् उपधायाः च ।
 भ्रस्जः रोपधयोः रम् अन्यतरस्याम् इति ।
 यत् तावत् उच्यते एकवाक्यभावात् इति तत् न ।
 अर्थात् प्रकरणात् वा लोके द्वयोः एकस्य अभिनिर्वृत्तिः भवति ।
 आतः च अर्थात् प्रकरणात् वा ।
 व्याकरणे अपि हि अन्यत्र द्वयोः स्थानिनोः द्वौ आदेशौ भवतः ।
 रदाभ्याम् निष्ठातः नः पूर्वस्य च दः ।
 उभौ साभ्यासस्य इति ।
 कथम् यत् तत् उक्तम् व्याकरणे अपि हि अन्यत्र द्वयोः स्थानिनोः एकः आदेशः भवति ।
 ज्वरत्वरस्रिव्यविमवाम् उपधायाः च ।
 भ्रस्जः रोपधयोः रम् अन्यतरस्याम् इति ।
 इह तावत् ज्वरत्वरस्रिव्यविमवाम् उपधायाः च इति ।
 स्ताम् द्वौ ऊठौ ।
 न अस्ति दोषः ।
 सवर्णदीर्घत्वेन सिद्धम् ।
 इह भ्रस्जः रोपधयोः रम् अन्यतरस्याम् इति ।
 वक्ष्यति हि एतत् ।
 भ्रस्जः रोपधयोः लोपः आगमः रम् विधीयते इति ।
 यत् उच्यते अर्थात् प्रकरणात् वा इति तत् न ।
 किम् कारणम् ।
 एकवाक्यभावात् एव लोके द्वयोः एकस्य अभिनिर्वृत्तिः भवति ।
 आतः च एकवाक्यभावात् ।
 अङ्ग हि भवान् ग्राम्यम् पांसुलपादम् अप्रकरणज्ञम् आगतम् ब्रवीतु अनयोः पूलयोः कटम् कुरु ।
 अनयोः मित्पिण्डयोः घटम् कुरु इति ।
 एकम् एव असौ करिष्यति ।
 कथम् यत् उक्तम् व्याकरणे अपि हि अन्यत्र द्वयोः स्थानिनोः द्वौ आदेशौ भवतः ।
 रदाभ्याम् निष्ठातः नः पूर्वस्य च दः ।
 उभौ साभ्यासस्य इति ।
 इह तावत् रदाभ्याम् निष्ठातः नः पूर्वस्य च दः इति द्वे वाक्ये ।
 कथम् ।
 योगविभागः करिष्यते ।
 रदाभ्याम् निष्ठातः नः ।
 ततः पूर्वस्य च दः इति ।
 इह उभौ साभ्यासस्य इति उभौग्रहणसामर्थ्यात् द्वौ आदेशौ भविष्यतः ।
 तत्र अवयवे शास्त्रार्थसम्प्रत्ययः यथा लोके टत्र अवयवे शास्त्रार्थसम्प्रत्ययः प्राप्नोति यथा लोके ।
 तत् यथा लोके ।
 वसन्ते ब्राह्मणः अग्नीन् आदधीत इति सकृत् आधाय कृतः शास्त्रार्थः इति कृत्वा पुनः प्रवृत्तिः न भवति ।
 तथा गर्भाष्टमे ब्राह्मणः उपनेयः इति सकृत् उपनीय कृतः शास्त्रार्थः इति कृत्वा पुनः प्रवृत्तिः न भवति ।
 तथा त्रिः हृदयङ्गमाभिः अद्भिः अशब्दाभिः उपस्पृशेत् इति सकृत् उपस्पृश्य कृतः शास्त्रार्थः इति कृत्वा पुनः प्रवृत्तिः न भवति ।
 एवम् इह अपि खट्वेन्द्रे कृतः शास्त्रार्थः इति कृत्वा मालेन्द्रादिषु न स्यात् ।
 सिद्धम् तु धर्मोपदेशने अनवयवविज्ञानात् यथा लौकिकवैदिकेषु ।
 सिद्धम् एतत् ।
 कथम् ।
 धर्मोपदेशनम् इदम् शास्त्रम् ।
 धर्मोपदेशने च अस्मिन् शास्त्रे अनवयवेन शास्त्रार्थः सम्प्रतीयते यथा लौकिकेषु वैदिकेषु च कृतान्तेषु ।
 लोके तावत् ब्राह्मणः न हन्तव्यः ।
 सुरा न पेया इति ।
 ब्राह्मणमात्रम् न हन्यते सुरामात्रम् च न पीयते ।
 यदि च अवयवेन शास्त्रार्थसम्प्रत्ययः स्यात् एकम् च ब्राह्मणम् अहत्वा एकाम् च सुराम् अपीत्वा अन्यत्र कामचारः स्यात् ।
 तथा पूर्ववयाः ब्राह्मणः प्रत्युत्थेयः इति पूर्ववयोमात्रम् प्रत्युत्थीयते ।
 यदि अवयवेन शास्त्रार्थसम्प्रत्ययः स्यात् एकम् पूर्ववयसम् प्रत्युत्थाय अन्यत्र कामचारः स्यात् ।
 तथा वेदे खलु अपि ।
 वसन्ते ब्राह्मणः अग्निष्टोमादिभिः क्रतुभिः यजेत इति अग्न्याधाननिमित्तम् वसन्ते वसन्ते इज्यते ।
 यदि अवयवेन शास्त्रार्थसम्प्रत्ययः स्यात् सकृत् इष्ट्वा पुनः इज्या न प्रवर्तेत ।
 उभयथा इह लोके दृश्यते ।
 अवयवेन अपि शास्त्रार्थसम्प्रत्ययः अनवयवेन अपि ।
 कथम् पुनः इदम् उभयम् लभ्यम् ।
 लभ्यम् इति आह ।
 कथम् ।
 इह तावत् वसन्ते ब्राह्मणः अग्नीन् आदधीत इति ।
 अग्न्याधानम् यज्ञमुखप्र्तिपत्त्यर्थम् ।
 सकृत् आधाय कृतः शास्त्रार्थः प्रतिपन्नम् यज्ञम् इति कृत्वा पुनः प्रवृत्तिः न भवति ।
 अतः अत्र अवयवेन शास्त्रार्थः सम्प्रतीयते ।
 तथा गर्भाष्टमे ब्राह्मणः उपनेयः इति ।
 उपनयनम् संस्कारार्थम् ।
 सकृत् च असौ उपनीतः संस्कृतः भवति ।
 अतः अत्र अपि अवयवेन शास्त्रार्थः सम्प्रतीयते ।
 तथा त्रिः हृदयङ्गमाभिः अद्भिः अशब्दाभिः उपस्पृशेत् इति ।
 उपस्पर्शनम् शौचार्थम् ।
 सकृत् च असौ उपस्पृश्य शुचिः भवति ।
 अतः अत्र अपि अवयवेन शास्त्रार्थः सम्प्रतीयते ।
 इह इदानीम् ब्राह्मणः न हन्तव्यः ।
 सुरा न पेया इति ।
 ब्राह्मणवधे सुरापाने च महान् दोषः उक्तः ।
 सः ब्राह्मणवधमात्रे सुरापानमात्रे च प्रसक्तः ।
 अतः अत्र अनवयवेन शास्त्रार्थः सम्प्रतीयते ।
 तथा पूर्ववयाः ब्राह्मणः प्रत्युत्थेयः इति ।
 पूर्ववयसः अप्रत्युत्थाने दोषः उक्तः प्रत्युत्थाने च गुणः ।
 कथम् ।
 ऊर्ध्वम् प्राणाः हि उत्क्रामन्ति यूनः स्थविरे आयति ।
 प्रत्युत्थानाभाभिवादाभ्याम् पुनः तान् प्रतिपद्यते इति ।
 सः च प्रूर्ववयोमात्रे प्रसक्तः ।
 अतः अत्र अपि अनवयवेन शास्त्रार्थः सम्प्रतीयते ।
 तथा वसन्ते ब्राह्मणः अग्निष्टोमादिभिः क्रतुभिः यजेत इति इज्यायाः किम् चित् प्रयोजनम् उक्तम् ।
 किम् ।
 स्वर्गे लोके अप्सरसः एनम् जायाः भूत्वा उपशेरते इति ।
 तत् च द्वितीयस्याः तृतीयस्याः च इज्यायाः भवितुम् अर्हति ।
 अतः अत्र अपि अनवयवेन शास्त्रार्थः सम्प्रतीयते ।
 तथा शब्दस्य अपि ज्ञाने प्रयोगे प्रयोजनम् उक्तम् ।
 किम् ।
 एकः शब्दः सम्यक् ज्ञातः शास्त्रान्वितः सुप्रयुक्तः स्वर्गे लोके कामधुक् भवति इति ।
 यदि एकः शब्दः सम्यक् ज्ञातः शास्त्रान्वितः सुप्रयुक्तः स्वर्गे लोके कामधुक् भवति किमर्थम् द्वितीयः तृतीयः च प्रयुज्यते ।
 न वै कामानाम् तृप्तिः अस्ति ।
 अथ पूर्वग्रहणम् किमर्थम् ।
 पूर्वपरग्रहणम् परस्य आदेशप्रतिषेधार्थम् ।
 पूर्वपरग्रहणम् क्रियते परस्य आदेशप्रतिषेधार्थम् ।
 परस्य आदेशः मा भूत् ।
 आत् गुणः इति ।
 कथम् च प्राप्नोति ।
 पञ्चमीनिर्दिष्टात् हि परस्य ।
 पञ्चमीनिर्दिष्टात् हि परस्य कार्यम् उच्यते ।
 तत् यथा द्व्यन्तरुपसर्गेभ्यः अपः ईत् इति ।
 षष्ठीनिर्दिष्टार्थम् तु ।
 षष्ठीनिर्दिष्टार्थम् च पूर्वपरग्रहणम् क्रियते ।
 षष्ठीनिर्देशः यथा पकल्पेत ।
 अनिर्दिष्टे हि षष्ठ्यर्थाप्रसिद्धिः ।
 अक्रियमाणे हि पूर्वपरग्रहणे षष्ठ्यर्थस्य अप्रसिद्धिः स्यात् ।
 कस्य ।
 स्थानेयोगत्वस्य ।
 न एषः दोषः ।
 आत् इति एषा पञ्चमी अचि इति सप्तम्याः षष्ठीम् प्रकल्पयिष्यति तस्मात् इति उत्तरस्य इति ।
 तथा च अचि इति एषा सप्तमी आत् इति पञ्चम्याः षष्ठीम् प्रकल्पयिष्यति तस्मिन् इति निर्दिष्टे पूर्वस्य इति ।
 एवम् तर्हि सिद्धे सति यत् पूर्वग्रहणम् करोति तत् ज्ञापयति आचार्यः न उभे युगपत् प्रकल्पिके भवतः इति ।
 किम् एतस्य ज्ञापने प्रयोजनम् ।
 यत् उक्तम् सप्तमीपञ्चम्योः च भावात् उभयत्र षष्ठीप्रक्ल्̥प्तिः तत्र उभयकार्यप्रसङ्गः इति ।
 सः न दोषः भवति ।
 किमर्थम् इदम् उच्यते ।
 अन्तादिवद्वचनम् आमिश्रस्य आदेशवचनात् ।
 अन्तादिवत् इति उच्यते आमिश्रस्य आदेशवचनात् ।
 आमिश्रस्य अयम् आदेशः उच्यते ।
 सः न एव पूर्वग्रहणेन गृह्यते न अपि परग्रहणेन ।
 तत् यथा क्षीरोदके सम्पृक्ते आमिश्रत्वात् न एव क्षीरग्रहणेन गृह्यते न अपि उदकग्रहणेन ।
 इष्यते च ग्रहणम् स्यात् इति ।
 तत् च अन्तरेण यत्नम् न सिध्यति इति अन्तादिवच्वचनम् ।
 एवमर्थम् इदम् उच्यते ।
 अस्ति प्रयोजनम् एतत् ।
 किम् तर्हि इति ।
 तत्र यस्य अन्तादिवत् तन्निर्देशः ।
 तत्र यस्य अन्तादिवद्भावः इष्यते तन्निर्देशः कर्तव्यः ।
 अस्य अन्तवत् भवति अस्य आदिवत् भवति इति वक्तव्यम् ।
 सिद्धम् तु पूर्वपराधिकारात् ।
 सिद्धम् एतत् ।
 कथम् ।
 पूर्वपराधिकारात् ।
 पूर्वपरयोः इति वर्तते ।
 पूर्वस्य कार्यम् प्रति अन्तवत् भवति ।
 परस्य कार्यम् प्रति आदिवत् भवति ।
 अथ यत्र उभयम् आश्रीयते किम् तत्र पूर्वस्य अन्तवत् भवति आहोस्वित् परस्य आदिवत् भवति ।
 उभयतः आश्रये न अन्तादिवत् ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 लौकिकः अयम् दृष्टान्तः ।
 तत् यथा लोके यः द्वयोः तुल्यबलयोः प्रेष्यः भवति सः तयोः पर्यायेण कार्यम् करोति ।
 यदा तु तम् उभौ युगपत् प्रेषयतः नानादिक्षु च कार्ये भवतः तत्र यदि असौ अविरोधाऋथी भवति ततः उभयोः न करोति ।
 किम् पुनः कारणम् उभयोः न करोति ।
 यौगपद्यासम्भवात् ।
 न अस्ति यौगपद्येन सम्भवः ।
 अथ अन्तवत्त्वे कानि प्रयोजनानि ।
 अन्तवत्त्वे प्रयोजनम् बह्वच्पूर्वपदात् ठज्विधाने ।
 अन्तवत्त्वे बह्वच्पूर्वपदात् ठज्विधाने प्रयोजनम् ।
 द्वादशान्यिकः ।
 पूर्वपदोत्तरपदयोः एकादेशः पूर्वपदसय अन्तवत् भवति यथा शक्येत कर्तुम् बहुच्पूर्वपदात् ठच् भवति इति ।
 क्व तर्हि स्यात् ।
 यत्र कृते अपि एकादेशे बह्वच्पूर्वपदम् भवति ।
 तरयोदशान्यिकः ।
 प्रत्ययैकादेशः पूर्वविधौ ।
 प्रत्ययैकादेशः पूर्वविधौ प्रयोजनम् ।
 मधु पिबन्ति ।
 शिदशितोः एकादेशः शितः अन्तवत् भवति यथा शक्येत कर्तुम् शिति इति पिबादेशः ।
 क्व तर्हि स्यात् ।
 यत्र एकादेशः न भवति ।
 पिबति ।
 वैभक्तस्य णत्वे ।
 वैभक्तस्य णत्वे प्रयोजनम् ।
 क्षीरपेण , सुरापेण ।
 उत्तरपदविभक्त्योः एकादेशः उत्तरपदस्य अन्तवत् भवति यथा शक्येत कर्तुम् एकाजुत्तरपदे णः भवति इति ।
 क्व तर्हि स्यात् ।
 यत्र एकादेशः न भवति ।
 क्षीरपाणाम् , सुरापाणम् ।
 अदसः ईत्त्वोत्त्वे ।
 अदसः ईत्त्वोत्त्वे प्रयोजनम् ।
 अमी अत्र , अमी आसते , अमू अत्र , अमू आसाते ।
 अदस्विभक्त्योः एकादेशः अदसः अन्तवत् भवति यथा शक्येत कर्तुम् अदसः असेः दात् उ दः मः एतः ईत् बहुवचने इति ।
 क्व तर्हि स्यात् ।
 यत्र एकादेशः न भवति ।
 अमीभिः , अमूभ्याम् ।
 स्वरितत्वे प्रयोजनम् ।
 कार्या , हार्या ।
 तिदतिरोः एकादेशः तितः अन्तवत् भवति यथा शक्येत कर्तुम् तित् स्वरितम् इति ।
 क्व तर्हि स्यात् ।
 यत्र एकादेशः न भवति ।
 कार्यः , हार्यः ।
 स्वरितत्वम् विप्रतिषेधात् ।
 स्वरितत्वम् क्रियताम् एकादेशः इति किम् अत्र कर्तव्यम् ।
 परत्वात् स्वरितत्वम् भविष्यति विप्रतिषेधेन ।
 न एषः युक्तः विप्रतिषेधः ।
 नित्यः एकादेशः ।
 कृते अपि स्वरितत्वे प्राप्नोति अकृते अपि ।
 अनित्यः एकादेशः ।
 अन्यथास्वरस्य कृते स्वरितत्वे प्राप्नोति अन्यथास्वरस्य अकृते स्वरितत्वे प्राप्नोति ।
 स्वरभिन्नस्य च प्राप्नुवन् विधिः अनित्यः भवति ।
 अन्तरङ्गः तर्हि एकादेशः ।
 का अन्तरङ्गता ।
 वर्णौ आश्रित्य एकादेशः पदस्य स्वरितत्वम् ।
 स्वरितत्वम् अपि अन्तरङ्गम् ।
 कथम् ।
 उक्तम् एतत् पदग्रहणम् परिमाणार्थम् इति ।
 उभयोः अन्तरङ्गयोः परत्वात् स्वरितत्वम् ।
 स्वरितत्वे कृते आन्तर्यतः स्वरितानुदात्तयोः एकादेशः स्वरितः भविष्यति ।
 लिङ्गविशिष्तग्रहणात् वा ।
 अथ वा प्रातिपदिकग्रहणे लिङ्गविशिष्तस्य अपि ग्रहण्म् भवति इति एवम् अत्र स्वरितत्वम् भविष्यति ।
 पूर्वपदान्तोदात्तत्वम् च प्रयोजनम् ।
 गुडोदकम् , मथितोदकम् ।
 पूर्वपदोत्तरपदयोः एकादेशः पूर्वपदस्य अन्तवत् भवति यथा शक्येत कर्तुम् उदके अकेवले पूर्वपदस्य अन्तः उदात्तः भवति इति ।
 क्व तर्हि स्यात् ।
 यत्र अकादेशः न भवति ।
 उदश्विदुदकम् ।
 पूर्वपदान्तोदात्तत्वम् च ।
 पूर्वपदान्तोदात्तत्वम् च विप्रतिषेधात् ।
 पूर्वपदान्तोदात्तत्वम् क्रियताम् एकादेशः इति किम् अत्र कर्तव्यम् ।
 परत्वात् पूर्वपदान्तोदात्तत्वम् ।
 पूर्वपदान्तोदात्तत्वस्य अवकाशः उदश्विदुदकम् ।
 एकादेशस्य अवकाशः दण्डाग्रम् , क्षुपाग्रम् ।
 इह उभयम् प्राप्नोति ।
 मथितोदकम् , गुडोदकम् ।
 पूर्वपदान्तोदात्तत्वम् भवति विप्रतिषेधेन ।
 सः च अवश्यम् विप्रतिषेधः आश्रययितव्यः ।
 एकादेशे हि स्वरिताप्रसिद्धिः ।
 एकादेशे हि स्वरितस्य अप्रसिद्धिः स्यात् ।
 यः हि मन्यते अस्तु अत्र एकादेशः एकादेशे कृते पूर्वपदान्तोदात्तत्वम् भविष्यति इति स्वरितत्वम् तस्य न सिध्यति स्वरितः वा अनुदात्ते पदादौ इति ।
 मथितोदकम् , गुडोदकम् ।
 कृदन्तप्रकृतिस्वरत्वम् च प्रयोजनम् ।
 प्राटिता , प्राशिता ।
 कृद्गत्योः एकादेशः गतेः अन्तवत् भवति यथा शक्येत कर्तुम् गतिकारकोपपदात् कृदन्तम् उत्तरपदम् प्रकृतिस्वरम् भवति इति ।
 क्व तर्हि स्यात् ।
 यत्र न अकादेशः ।
 प्रकारकः , प्रकरणम् । कृदन्तप्रकृतिस्वरत्वम् च ।
 कृदन्तप्रकृतिस्वरत्वम् च विप्रतिषेधात् ।
 कृदन्तप्रकृतिस्वरत्वम् क्रियताम् एकादेशः इति किम् अत्र कर्तव्यम् ।
 परत्वात् कृदन्तप्रकृतिस्वरत्वम् भवति विप्रतिषेधेन ।
 कृदन्तप्रकृतिस्वरत्वस्य अवकाशः प्रकारकः , प्रकरणम् । एकादेशस्य अवकाशः दण्डाग्रम् , क्षुपाग्रम् ।
 इह उभयम् प्राप्नोति ।
 प्राटिता , प्राशिता ।
 कृदन्तप्रकृतिस्वरत्वम् भवति विप्रतिषेधेन ।
 सः च अवश्यम् विप्रतिषेधः आश्रययितव्यः ।
 एकादेशे हि अ प्रसिद्धिः उत्तरपदस्य अपरत्वात् ।
 यः हि मन्यते अस्तु अत्र एकादेशः एकादेशे कृते कृदन्तप्रकृतिस्वरत्वम् भविष्यति इति कृदन्तप्रकृतिस्वरत्वम् तस्य न सिध्यति ।
 किम् कारणम् ।
 उत्तरपदस्य अपरत्वात् ।
 न हि इदानीम् एकादेशे कृते उत्तरपदम् परम् भवति ।
 ननु च अन्तादिवद्भावेन परम् ।
 उभयतः आश्रये न अन्तादिवत् ।
 उत्तरपदवृद्धिः च एकादेशात् ।
 उत्तरपदवृद्धिः च एकादेशात् भवति विप्रतिषेधेन ।
 उत्तरपदवृद्धेः अवकाशः पूर्वत्रैगर्तकः, अपरत्रैगर्तकः ।
 एकादेशस्य अवकाशः दण्डाग्रम् , क्षुपाग्रम् ।
 इह उभयम् प्राप्नोति ।
 पूर्वैषुकामशमः , अपरैषुकामशः ।
 उत्तरपदवृद्धिः भवति विप्रतिषेधेन ।
 एकादेशप्रसङ्गः तु अन्तरङ्गबलीयस्त्वात् ।
 एकादेशः तु प्राप्नोति ।
 किम् कारणम् ।
 अन्तरङ्गस्य बलीयस्त्वात् ।
 अन्तरङ्गम् बलीयः ।
 तत्र कः दोषः ।
 तत्र वृद्धिविधानम् ।
 तत्र वृद्धिः विधेया ।
 न एषः दोषः ।
 आचार्यप्रवृत्तिः ज्ञापयति पूर्वोत्तरपदयोः तावत् कार्यम् भवति न एकादेशः इति यत् अयम् न इन्द्रस्य परस्य इति प्रतिषेधम् शास्ति ।
 कथम् कृत्वा ज्ञापकम् ।
 इन्द्रे द्वौ अचौ ।
 तत्र एकः यस्य ईति च इति लोपेन ह्रियते अपरः एकादेशेन ।
 ततः अनच्कः इन्द्रः सम्पन्नः ।
 तत्र कः प्रसङ्गः वृद्धेः ।
 पश्यति तु आचार्यः पूर्वपदोत्तरपद्योः तावत्कार्यम् भवति न एकादेशः इति ततः न इन्द्रस्य परस्य इति प्रतिषेधम् शास्ति ।
 अथ आदिवत्त्वे कानि प्रयोजनानि ।
 आदिवत्त्वे प्रयोजनम् प्रगृह्यसञ्ज्ञायाम् ।
 आदिवत्त्वे प्रगृह्यसञ्ज्ञायाम् प्रयोजनम् ।
 अग्नी इति , वायू इति ।
 द्विवचनाद्विवचनयोः एकादेशः द्विवचनस्य आदिवत् भवति यथा शक्येत कर्तुम् ईदूदेत् द्विवचनम् प्रगृह्यम् इति ।
 क्व तर्हि स्यात् ।
 यत्र एकादेशः न भवति ।
 त्रपुणी इति , जतुनी इति ।
 सुप्तिङाब्विधिषु ।
 सुप्तिङाब्विधिषु प्रयोजनम् ।
 सुप् ।
 वृक्षे तिष्ठति ।
 प्लक्षे तिष्ठति ।
 सुबसुपोः एकादेशः सुपः आदिवत् भवति यथा शक्येत कर्तुम् सुबन्तम् पदम् इति ।
 क्व तर्हि स्यात् ।
 यत्र एकादेशः न भवति ।
 वृक्षः तिष्ठति ।
 प्लक्षः तिष्थति ।
 सुप् ।
 तिङ् ।
 पचे, यजे इति ।
 तिङतिङोः एकादेशः तिङः आदिवत् भवति यथा शक्येत कर्तुम् तिङन्तम् पदम् इति ।
 क्व तर्हि स्यात् ।
 यत्र एकादेशः न भवति ।
 पचति , यजति ।
 तिङ् ।
 आप् ।
 खट्वा , माला ।
 अबनापोः एकादेशः आपः आदिवत् भवति यथा शक्येत कर्तुम् आबन्तात् सोः लोपः भवति इति ।
 क्व तर्हि स्यात् ।
 यत्र एकादेशः न भवति ।
 क्रुञ्चा , उष्णिहा , देवदिशा ।
 आङ्ग्रहणे पदविधौ ।
 आङ्ग्रहणे पदविधौ प्रयोजनम् ।
 अद्य आहते ।
 कदा आहते ।
 आङनाङोः एकादेशः आङः आदिवत् भवति यथा शक्येत कर्तुम् आङः यमहनः इति आत्मनेपदम् भवति इति ।
 क्व तर्हि स्यात् ।
 यत्र एकादेशः न भवति ।
 आहते ।
 आटः च वृद्धिविधौ ।
 आटः च वृद्धिविधौ प्रयोजनम् ।
 अद्य ऐहिष्ट ।
 कदा ऐहिष्ट ।
 आटः अद्यशब्दस्य च एकादेशः आटः आदिवत् भवति यथा शक्येत कर्तुम् आटः च अचि वृद्धिः भवति इति ।
 क्व तर्हि स्यात् ।
 यत्र एकादेशः न ।
 ऐहिष्ट , ऐक्षिष्ट ।
 कृदन्तप्रातिपदिकत्वे च ।
 कृदन्तप्रातिपदिकत्वे च प्रयोजनम् ।
 धारयः , पारयः ।
 कृदकृतोः एकादेशः कृतः आदिवत् भवति यथा शक्येत कर्तुम् कृदन्तम् प्रातिपदिकम् इति ।
 क्व तर्हि स्यात् ।
 यत्र एकादेशः न ।
 कारकः , हारकः ।
 न अभ्यासादीनाम् ह्रस्वत्वे ।
 अभ्यासादीनाम् ह्रस्वत्वे न अन्तादिवत् भवति इति वक्तव्यम् ।
 के पुनः अभ्यासादयः ।
 अभ्यासोहाम्बार्थनदीनपुंसकोपसर्जनह्रस्वत्वानि ।
 अभ्यासह्रस्वत्वम् ।
 उपेयाज , उपोवाप ।
 ऊहेः ह्रस्ववम् ।
 उपोह्यते , प्रोह्यते , परोह्यते ।
 अम्बार्थनदीनपुंसकोपसर्जनह्रस्वत्वानि ।
 अम्ब अत्र , अक्क अत्र ।
 कुमारि इदम् , किशोरि इदम् ।
 आराशस्त्रि इदम् , धानाशष्कुलि इदम् ।
 निष्कौशाम्बि इदम् , निर्वाराणसि इदम् ।
 अभ्यासोहाम्बार्थनदीनपुंसकोपसर्जनग्रहणेन ग्रहणात् ह्रस्वत्वम् प्राप्नोति ।
 न वा बहिरङ्गलक्षणत्वात् ।
 न वा एतत् वक्तव्यम् ।
 किम् कारणम् ।
 बहिरङ्गलक्षणत्वात् ।
 अन्तरङ्गम् ह्रस्वत्वम् ।
 बहिरङ्गाः एते विधयः ।
 असिद्धम् बहिरङ्गम् अन्तरङ्गे ।
 वर्णाश्रयविधौ च ।
 वर्णाश्रयविधौ च न अन्तादिवत् भवति इति वक्तव्यम् ।
 किम् प्रयोजनम् ।
 प्रयोजनम् खट्वाभिः जुहाव अस्यै अश्वः इति ।
 इह खट्वाभिः , मालाभिः , अतः भिसः ऐस् भवति इति ऐस्भावः प्राप्नोति ।
 न एषः दोषः ।
 तपरकरणसामर्थ्यात् न भविष्यति ।
 अस्ति अन्यत् तपरकरणे प्रयोजनम् ।
 किम् ।
 कीलालपाभिः , शुभंयाभिः ।
 जुहाव ।
 आतः औ णलः इति औत्वम् प्राप्नोति ।
 अस्यै अश्वः इति ।
 एङः पदान्तात् अति इति पूर्वत्वम् प्राप्नोति ।
 न वा अताद्रूप्यातिदेशात् ।
 न वा वक्तव्यम् ।
 किम् कारणम् ।
 अताद्रूप्यातिदेशात् ।
 न इह ताद्रूप्यम् अतिदिश्यते ।
 रूपाश्रयाः वै एते विधयः अताद्रूप्यात् न भविष्यन्ति ।
 किमर्थम् इदम् उच्यते ।
 षत्वतुकोः असिद्धवचनम् आदेशलक्षणप्रतिषेधाऋथम् उत्सर्गलक्षणभावार्थम् च ।
 षत्वतुकोः असिद्धत्वम् उच्यते आदेशलक्षणप्रतिषेधाऋथम् उत्सर्गलक्षणभावार्थम् च ।
 आदेशलक्षणप्रतिषेधाऋथम् तावत् ।
 कोसिञ्चत् ।
 योसिञ्चत् ।
 एकादेशे कृते इणः इति षत्वम् प्राप्नोति ।
 असिद्धत्वात् न भवति ।
 उत्सर्गलक्षणभावार्थम् च ।
 अधीत्य , प्रेत्य ।
 एकादेशे कृते ह्रस्वस्य इति तुक् न प्राप्नोति ।
 असिद्धत्वात् भवति ।
 अस्ति प्रयोजनम् एतत् ।
 किम् तर्हि इति ।
 तत्र उत्सर्गलक्षणाप्रसिद्धिः उत्सर्गाभावात् ।
 तत्र उत्सर्गलक्षणस्य कार्यस्य अप्रसिद्धिः ।
 अधीत्य , प्रेत्य इति ।
 किम् कारणम् ।
 उत्सर्गाभावात् ।
 ह्रस्वस्य इति उच्यते न च अत्र ह्रस्वम् पश्यामः ।
 ननु च अत्र अपि असिद्धवचनात् सिद्धम् ।
 असिद्धवचनात् सिद्धम् इति चेत् न अन्यस्य असिद्धवचनात् अन्यस्य भावः ।
 असिद्धवचनात् सिद्धम् इति चेत् तत् न ।
 किम् कारणम् ।
 अन्यस्य असिद्धवचनात् अन्यस्य भावः ।
 न हि अन्यस्य असिद्धवचनात् अन्यस्य प्रादुर्भावः भवति ।
 न हि देवदत्तस्य हन्तरि हते देवदत्तस्य प्रादुर्भावः भवति ।
 तस्मात् स्थानिवद्वचनम् असिद्धत्वम् च ।
 तस्मात् स्थानिवद्भावः वक्तव्यः असिद्धत्वम् च ।
 अधीत्य , प्रेत्य इति स्थानिवद्भावः ।
 कोसिञ्चत् , योसिञ्चत् इति अत्र असिद्धत्वम् ।
 स्थानिवद्वचनानर्थक्यम् शास्त्रासिद्धत्वात् ।
 स्थानिवद्वचनम् अनर्थकम् ।
 किम् कारणम् ।
 शास्त्रासिद्धत्वात् ।
 न अनेन कार्यासिद्धत्वम् क्रियते ।
 किम् तर्हि ।
 शास्त्रासिद्धत्वम् अनेन क्रियते ।
 एकादेशशास्त्रम् तुक्शास्त्रे असिद्धम् भवति इति ।
 सम्प्रसारणङीट्सु सिद्धः ।
 सम्प्रसारणङीट्सु सिद्धः एकादेशः इति वक्तव्यम् ।
 शकहूषु , परिवीषु ।
 सम्प्रसारण ।
 ङि ।
 वृक्षे च्छत्रम् , वृक्षे छत्रम् ।
 ङि ।
 इट् ।
 अपचे च्छत्रम् , अपचे छत्रम् ।
 सम्प्रसारणङीट्सु सिद्धः पदान्तपदाद्योः एकादेशस्य असिद्धवचनात् । सम्प्रसारणङीट्सु सिद्धः एकादेशः ।
 कुतः ।
 पदान्तपदाद्योः एकादेशस्य असिद्धवचनात् ।
 पदान्तपदाद्योः एकादेशः असिद्धः भवति इति उच्यते न च एषः पदान्तपदाद्योः एकादेशः ।
 यदि पदान्तपदाद्योः एकादेशः असिद्धः सुसस्याः ओषधीः कृधि , सुपिप्पलाः ओषधीः कृधि , अत्र षत्वम् प्राप्नोति ।
 तुग्विधिम् प्रति पदान्तपदाद्योः एकादेशः असिद्धः ।
 षत्वम् प्रति एकादेशमात्रम् असिद्धम् भवति ।
 यदि षत्वम् प्रति एकादेशमात्रम् असिद्धम् शकहूषु , परिवीषु , अत्र षत्वम् न प्राप्नोति ।
 अस्तु तर्हि अविशेषेण ।
 कथम् सुसस्याः ओषधीः कृधि , सुपिप्पलाः ओषधीः कृधि इति ।
 न एषः दोषः ।
 भ्रातुष्पुत्रग्रहणम् ज्ञापकम् एकादेशनिमित्तात् षत्वप्रतिषेधस्य ।
 यत् अयम् कस्कादिषु भ्रातुष्पुत्रग्रहणम् करोति तत् ज्ञापयति आचार्यः न एकादेशनिमित्तात् षत्वम् भवति इति ।
 यदि एतत् ज्ञाप्यते शकहूषु , परिवीषु इति अत्र षत्वम् न प्राप्नोति ।
 तुल्यजातीयकस्य ज्ञापकम् ।
 किम् च तुल्ज्यजातीयम् ।
 यः कुप्वोः ।
 यदि एवम् वेञः अप्रत्यये परतः उः इति प्राप्नोति उत् इति च इष्यते ।
 यथालक्षणम् अप्रयुक्ते ।
 अथ वा न एवम् विज्ञायते ।
 पूर्वस्य च पदादेः परस्य च पदान्तस्य इति ।
 कथम् तर्हि ।
 परस्य च पदादेः पूर्वस्य च पदान्तस्य इति ।
 गुणग्रहणम् किमर्थम् न आत् एकः भवति इति एव उच्येत ।
 आत् एकः चेत् गुणः केन ।
 आत् एकः चेत् गुणः केन इदानीम् भविष्यति ।
 खट्वेन्द्रः , मालेन्द्रः , खट्वोदकम् , मालोदकम् ।
 स्थाने अन्तरतमः हि सः ।
 स्थाने प्राप्यमाणानाम् अन्तरतमः आदेशः भवति ।
 ऐदौतौ अपि तर्हि प्रप्नुतः ।
 ऐदौतौ न एचि तौ उक्तौ । ऐदौतौ न भविष्यतः ।
 किम् कारणम् ।
 एचि हि ऐदौतौ उच्येते ।
 इह तर्हि खट्वर्श्यः , मालर्श्यः , ऋकारः तर्हि प्राप्नोति ।
 ऋकारः न उभयान्तरः ।
 उभयोः यः अन्तरतमः तेन भवितव्यम् ।
 न च ऋकारः उभयोः अन्तरतमः ।
 आकारः तर्हि प्राप्नोति ।
 आकारः न ऋति धातौ सः ।
 आकारः न भविष्यति ।
 किम् कारणम् ।
 ऋति धातौ आकारः उच्यते ।
 तत् नियमार्थम् भविष्यति ।
 ऋकारादौ धातौ एव न अन्यत्र इति ।
 प्लुतः तर्हि प्राप्नोति ।
 प्लुतः च विषये स्मृतः ।
 विषये प्लुतः उच्यते ।
 यदा च सः विषयः भवितव्यम् तदा प्लुतेन ।
 आन्तर्यात् त्रिमात्रचतुर्मात्राः । इदम् तर्हि प्रयोजनम् ।
 आन्तर्यतः त्रिमात्रचतुर्मात्राणाम् स्थाने त्रिमात्रचतुर्मात्राः आदेशाः मा भूवन् इति ।
 खट्वा इन्द्रः खट्वेन्द्रः ।
 खट्वा उदकम् खट्वोदकम् ।
 खट्वा ईषा खट्वेषा ।
 खट्वा ऊढा खट्वोढा ।
 खट्वा एलका खट्वैलका ।
 खट्वा ओदनः खट्वौदनः खट्वा ऐतिकायनः खट्वैतिकायनः ।
 खट्वा औपगवः खट्वौपगवः ।
 अथ क्रियमाणे अपि गुणग्रहणे कस्मात् एव अत्र त्रिमात्रचतुर्मात्राणाम् स्थाने त्रिमात्रचतुर्मात्राः आदेशाः न भवन्ति ।
 तपरत्वात् ने ते स्मृताः ।
 तपरे गुणवृद्धी ।
 ननु च भोः तः परः यस्मात् सः अयम् तपरः ।
 न इति आह ।
 तात् अपि परः तपरः इति ।
 यदि तात् अपि परः तपरः ऋ̄दोः अप् इति इह एव स्यात् ।
 यवः स्तवः ।
 लवः पवः इति अत्र न स्यात् ।
 न एषः तकारः ।
 कः तर्हि ।
 दकारः ।
 किम् दकारे प्रयोजनम् ।
 अथ किम् तकारे प्रयोजनम् ।
 यदि असन्देहार्थः तकारः दकारः अपि ।
 गुणे ङिशीताम् उपसङ्ख्यानम् दीर्घत्वबाधनार्थम् ।
 गुणे ङिशीताम् उपसङ्ख्यानम् कर्तव्यम् ।
 ङि ।
 वृक्षे इन्द्रः , प्लक्षे इन्द्रः ।
 शी ।
 ये इन्द्रम् , ते इन्द्रम् ।
 इट् ।
 अपचे इन्द्रम् , अयजे इन्द्रम् ।
 किम् प्रयोजनम् ।
 दीर्घत्वबाधनार्थम् ।
 सवर्णदीर्घत्वम् मा भूत् इति ।
 न वा बहिरङ्गलक्षणत्वात् ।
 न वा कर्तव्यम् ।
 किम् कारणम् ।
 बहिरङ्गलक्षणत्वात् ।
 बहिरङ्गलक्षणम् सवर्णदीर्घत्वम् ।
 असिद्धम् बहिरङ्गम् अन्तरङ्गे ।
 आत् एकः चेत् गुणः केन ।
 स्थाने अन्तरतमः हि सः ।
 ऐदौतौ न एचि तौ उक्तौ ।
 ऋकारः न उभयान्तरः ।
 आकारः न ऋति धातौ सः ।
 प्लुतः च विषये स्मृतः ।
 आन्तर्यात् त्रिमात्रचतुर्मात्राः ।
 तपरत्वात् ने ते स्मृताः ।
 किम् इदम् एत्येधत्योः रूपग्रहणम् आहोस्वित् धातुग्रहणम् ।
 किम् च अतः ।
 यदि रूपग्रहणम् सिद्धम् उपैति , प्रैति ।
 उपैषि , प्रैषि इति न सिध्यति ।
 अथ धातुग्रहणम् सिद्धम् एतत् भवति ।
 किम् तर्हि इति ।
 इणि इकारादौ वृद्धिप्रतिषेधः ।
 इणि इकारादौ वृद्धेः प्रतिषेधः वक्तव्यः ।
 उपेतः प्रेतः इति ।
 योगविभागात् सिद्धम् ।
 योगविभागः करिष्यते ।
 वृद्धिः एचि ।
 ततः एत्येधत्योः ।
 एत्येधत्योः च एचि वृद्धिः भवति ।
 तत ऊठि ।
 ऊठि च वृद्धिः भवति ।
 एवम् अपि आ इतः एतः ।
 उपेतः , प्रेतः इति अत्र अपि प्राप्नोति ।
 आङि पररऊपम् अत्र बाधकम् भविष्यति ।
 न अप्राप्ते पररूपम् इयम् वृद्धिः आरभ्यते ।
 सा यथा एङि पररूपम् बाधते एवम् आङि पररूपम् बाधेत ।
 न बाधते ।
 किम् कारणम् ।
 येन न अप्राप्ते तस्य बाधनम् भवति ।
 न च अप्राप्ते एङि पररूपम् इयम् वृद्धिः आरभ्यते ।
 आङि पररूपे पुनः प्राप्ते च अप्राप्ते च ।
 अथवा पुरस्तात् अपवादाः अनन्तरान् विधीन् बाधन्ते इति इयम् वृद्धिः एङि पररूपम् बाधिष्यते न आङि पररूपम् ।
 अक्षात् ऊहिन्याम् ।
 अक्षात् ऊहिन्याम् वृद्धिः वक्तव्या ।
 अक्षौहिणी ।
 प्रात् ऊहोढोढ्येषैष्येषु ।
 प्रात् ऊह, ऊढ, ऊढि, एष, एष्य इति एतेषु वृद्धिः वक्तव्या ।
 प्रौहः , प्रौढः , प्रुढिः , प्रैषः , प्रैष्यः ।
 स्वात् ईरेरिणोः ।
 स्वात् ईर , ईरिन् इति एतयोः वृद्धिः वक्तव्या ।
 स्वैरः , स्वैरी ।
 ईरिन्ग्रहणम् शक्यम् अकर्तुम् ।
 कथम् स्वरी इति ।
 इनिना एतत् मत्वर्थीयेन सिद्धम् ।
 स्वैरः अस्य अस्ति इति स्वैरी ।
 ऋते च तृतीयासमासे ।
 ऋते च तृतीयासमासे वृद्धिः वक्तव्या ।
 सुखार्तः , दुःखार्तः ।
 ऋते इति किम् ।
 सुखेतः , दुःखेतः ।
 तृतीयाग्रहणम् किम् ।
 परमर्तः ।
 समासे इति किम् ।
 सुखेनर्तः ।
 प्रवत्सतरकम्बल्वसनानाम् च ऋणे ।
 प्रवत्सतरकम्बल्वसनानाम् च ऋणे वृद्धिः वक्तव्या ।
 प्रार्णम् , वत्सतराणम् , वसनार्णम् ।
 ऋणदशाभ्याम् च ।ऋणदशाभ्याम् च वृद्धिः वक्तव्या ।
 ऋणार्णम् , दशार्णम् ।
 किमर्थः चकारः ।
 वृद्धेः अनुकर्षणार्थः ।
 न एतत् अस्ति प्रयोजनम् ।
 प्रकृता वृद्धिः अनुवर्तिष्यते ।
 इदम् तर्हि प्रयोजनम् ।
 आतः अचि वृद्धिः एव यथा स्यात् ।
 यत् अन्यत् प्राप्नोति तत् मा भूत् इति ।
 किम् च अन्यत् प्राप्नोति ।
 पररूपम् ।
 उसि ओमाङ्क्षु आटः पररूपप्रतिषेधम् चोदयिष्यति ।
 सः न वक्तव्यः भवति ।
 धातौ इति किमर्थम् ।
 इह मा भूत् ।
 प्रर्षभम् वनम् ।
 उपसर्गात् वृद्धिविधौ धातुग्रहणे उक्तम् ।
 किम् उक्तम् ।
 गत्युपसर्गसञ्ज्ञाः क्रियायोगे यत्क्रियायुक्ताः प्रादयः तम् प्रति इति वचनम् इति ।
 क्रियमाणे अपि धातुग्रहणे प्रर्च्छकः इति प्राप्नोति ।
 यत्क्रियायुक्ताः प्रादयः तम् प्रति इति वचनात् न भवति ।
 इदम् तर्हि प्रयोजनम् ।
 उपसर्गात् ऋति धातौ वृद्धिः एव यथा स्यात् ।
 यत् अन्यत् प्राप्नोति तत् मा भूत् इति ।
 किम् च अन्यत् प्राप्नोति ।
 ह्रस्वत्वम् ।
 ऋति अकः इति ।
 ऋति ह्रस्वात् उपसर्गात् वृद्धिः पूर्वविप्रतिषेधेन इति चोदयिष्यति ।
 सः न वक्तव्यः भवति ।
 छे तुकः सम्बुद्धिगुणः ।
 छे तुक् भवति इति अस्मात् सम्बुद्धिगुणः भवति विप्रतिषेधेन ।
 छे तुक् भवति इति अस्य अवकाशः ।
 इच्छति , गच्छति ।
 सम्बुद्धिगुणस्य अवकाशः ।
 अग्ने, वायो ।
 इह उभयम् प्राप्नोति ।
 अग्नेच् छत्रम् , अग्ने छत्रम् , वायोच् छत्रम् , वायो छत्रम् ।
 सम्बुद्धिगुणः भवति विप्रतिषेधेन ।
 सः तर्हि विप्रतिषेधः वक्तव्यः ।
 न वा बहिरङ्गलक्षणत्वात् । न वा वक्तव्यः ।
 किम् काऋअणम् ।
 बहिरङ्गलक्षणत्वात् ।
 बहिरङ्गलक्षणः तुक् अन्तरङ्गलक्षणः सम्बुद्धिगुणः ।
 असिद्धम् बहिरङ्गम् अन्तरङ्गे ।
 अन्तरेण विप्रतिषेधम् अन्तरेण अपि च एताम् परिभाषाम् सिद्धम् ।
 कथम् ।
 इदम् इह सम्प्रधार्यम् ।
 सम्बुद्धिलोपः क्रियताम् गुणः इति ।
 किम् अत्र कर्तव्यम् ।
 परत्वात् गुणः ।
 नित्यः सम्बुद्धिलोपः ।
 कृते अपि गुणे प्राप्नोति अकृते अपि ।
 गुणः अपि नित्यः ।
 कृते अपि समुबुद्धिलोपे प्राप्नोति अकृते अपि ।
 अनित्यः गुणः ।
 न हि कृते सम्बुद्धिलोपे प्राप्नोति ।
 तावति एव छेन आनन्तर्यम् ।
 तत्र तुका भवितव्यम् ।
 तस्मात् सुष्ठु उच्यते ।
 छे तुकः सम्बुद्धिगुणः ।
 न वा बहिरङ्गलक्षणत्वात् इति ।
 सम्प्रसारणदीर्घत्वण्यल्लोपाभ्यासगुणादयः च ।
 सम्प्रसारणदीर्घत्वण्यल्लोपाभ्यासगुणादयः च तुकः भवन्ति विप्रतिषेधेन ।
 सम्प्रसारणदीर्घत्वस्य अवकाशः ।
 हूतः , जीनः , संवीतः , शूनः ।
 तुकः अवकाशः ।
 अग्निचित् , सोमसुत् ।
 इह उभयम् प्राप्नोति ।
 परिवीषु , शकहूषु ।
 णिलोपस्य अवकाशः ।कारणा , हारणा ।
 तुकः सः एव ।
 इह उभयम् प्राप्नोति ।
 प्रकार्य गतः ।
 प्रहार्य गतः ।
 अल्लोपस्य अवकाशः ।
 चिकीर्षिता , जिहीर्षिता ।
 तुकः सः एव ।
 इह उभयम् प्राप्नोति ।
 प्रचिकीर्ष्य गतः , प्रजिहीर्ष्य गतः ।
 अभ्यासगुणादयः च तुकः भवन्ति विप्रतिषेधेन ।
 के पुनः अभ्यासगुणादयः ।
 ह्रस्वत्वात्त्वेत्त्वगुणाः ।
 ह्रस्वत्वस्य अवकाशः ।
 पपतुः , पपुः , तस्थतुः , तस्थुः ।
 तुकः सः एव ।
 इह उभयम् प्राप्नोति ।
 अपचच्छतुः , अपचच्छुः ।
 अत्त्वस्य अवकाशः ।
 चक्रतुः , चक्रुः ।
 तुकः सः एव ।
 इह उभयम् प्राप्नोति ।
 अपचच्छृदतुः , अपचच्छृदुः ।
 इत्त्वस्य अवकाशः ।
 पिपक्षति , यियक्षति ।
 तुकः सः एव ।
 इह उभयम् प्राप्नोति ।
 चिच्छादयिषति , चिच्छर्दयिषति ।
 गुणस्य अवकाशः ।
 लोलूयते , बेभिद्यते ।
 तुकः सः एव ।
 इह उभयम् प्राप्नोति ।
 चेच्छिद्यते , चोच्छुप्यते ।
 यणदेशात् आत् गुणः ।
 यणदेशात् आत् गुणः भवति विप्रतिषेधेन ।
 यणदेशस्य अवकाशः ।
 दधि अत्र , मधु अत्र ।
 आत् गुणस्य अवकाशः ।
 खट्वेन्द्रः , खट्वोदकम् ।
 इह उभयम् प्राप्नोति ।
 वृक्षः अत्र, प्लक्शः अत्र ।
 इरुर्गुणवृद्धिविधयः च ।
 इरुर्गुणवृद्धिविधयः च यणदेशात् भवन्ति विप्रतिषेधेन ।
 इरुरोः अवकाशः ।
 आस्तीर्णम् , निपूर्ताः पिण्डाः ।
 यणदेशस्य अवकाशः ।
 चक्रतुः , चक्रुः ।
 इह उभयम् प्राप्नोति ।
 दूरे हि अध्वा जगुरिः ।
 मित्रावरुणौ ततुरिः ।
 किरति , गिरति ।
 गुणवृद्ध्योः अवकाशः ।
 चेता , गौः ।
 यणदेशस्य सः एव ।
 इह उभयम् प्राप्नोति ।
 चयनम् , चायकः , लवनम् , लावकः ।
 भलोपधातुप्रातिपदिकप्रत्ययसमासान्तोदात्तनिवृत्तिस्वराः एकादेशात् च ।
 भलोपधातुप्रातिपदिकप्रत्ययसमासान्तोदात्तनिवृत्तिस्वराः एकादेशात् च यणदेशात् च भवन्ति विप्रतिषेधेन ।
 भलोपस्य अवकाशः ।
 गार्ग्यः , वात्स्यः ।
 एकादेशयणादेशयोः अवकाशः ।
 दधीन्द्रः , मधूदकम् ।
 दधि अत्र , मधु अत्र. इह उभयम् प्राप्नोति ।
 दाक्षी , दाक्षायणः , प्लाक्षी , प्लाक्षायणः ।
 अचि भलोपः एकादेशात् भवति विप्र्तिषेधेन ।
 अचि भलोपस्य अवकाशः ।
 दाक्षी , दाक्षायणः , प्लाक्षी , प्लाक्षायणः ।
 एकादेशस्य अवकाशः ।
 दण्डाग्रम् , क्षुपाग्रम् ।
 इह उभयम् प्राप्नोति ।
 गाङ्गेयः गाङ्गः ।
 धातुस्वरस्य अवकाशः ।
 पचति , पठति ।
 एकादेशयणादेशयोः सः एव ।
 इह उभयम् प्राप्नोति ।
 श्र्यर्थम् , श्रीषा ।
 प्रातिपदिकस्वरस्य अवकाशः ।
 आम्रः ।
 एकादेशयणादेशयोः सः एव ।
 इह उभयम् प्राप्नोति ।
 अग्न्युदकम् , वृक्षार्थम् ।
 प्रत्ययस्वरस्य अवकाशः ।
 चिकीर्षुः , औपगवः ।
 एकादेशयणादेशयोः सः एव ।
 इह उभयम् प्राप्नोति ।
 चिकीर्षुअर्थम् , औपगवार्थम् ।
 समासान्तोदात्तस्य अवकाशः ।
 राजपुरुषः , ब्राह्मणकम्बलः ।
 एकादेशयणादेशयोः सः एव ।
 इह उभयम् प्राप्नोति ।
 राजवैद्यर्थम् , राजवैदी ईहते ।
 उदात्तनिवृत्तिस्वरस्य अवकाशः ।
 नदी , कुमारी ।
 एकादेशयणादेशयोः सः एव ।
 इह उभयम् प्राप्नोति ।
 कुमार्यर्थम् , कुमारी ईहते ।
 अल्लोपाल्लोपौ च आर्धधातुके ।
 अल्लोपाल्लोपौ च आर्धधातुके एकादेशात् भवतः विप्रतिषेधेन ।
 अल्लोपस्य अवकाशः ।
 चिकीर्षिता , जिहीर्षिता ।
 एकादेशस्य अवकाशः ।
 पचन्ति , पठन्ति ।
 इह उभयम् प्राप्नोति ।
 चिकीर्षकः , जिहीर्षकः ।
 आल्लोपस्य अवकाशः ।
 पपिः सोमम् , ददिः गः ।
 एकादेशस्य अवकाशः ।
 यान्ति , वान्ति ।
 इह उभयम् प्राप्नोति ।
 ययतुः , ययुः ।
 इयङुवङ्गुणवृद्धिटित्किन्मित्पूर्वपदविकाराः च ।
 इयङुवङ्गुणवृद्धिटित्किन्मित्पूर्वपदविकाराः च एकादेशयणादेशाभ्याम् भवन्ति विप्रतिषेधेन ।
 इयङुवङोः अवकाशः ।
 श्रियौ , श्रियः , भ्रुवौ , भ्रुवः ।
 एकादेशयणादेशयोः सः एव ।
 इह उभयम् प्राप्नोति ।
 चिक्षियिव , चिक्षियिम , लुलुवतुः , लुलुवुः , पुपुवतुः , पुपुवुः ।
 गुणवृद्ध्योः अवकाशः ।
 चेता , गौः ।
 एकादेशयणादेशयोः सः एव ।
 इह उभयम् प्राप्नोति ।
 साधुचायी , सुचायी , नग्नम्भावुकः अध्वर्युः , शयिता , शयितुम् ।
 टितः अवकाशः ।
 अग्नीनाम् , इन्दूनाम् ।
 एकादेशयणादेशयोः सः एव ।
 इह उभयम् प्राप्नोति ।
 वृक्षाणाम् , प्लक्षाणाम् ।
 कितः अवकाशः ।
 साधुदायी , सुष्ठुदायी ।
 एकादेशयणादेशयोः सः एव ।
 इह उभयम् प्राप्नोति ।
 दायकः , धायकः ।
 मितः अवकाशः ।
 त्रपुणी , जतुनी ।
 एकादेशयणादेशयोः सः एव ।
 इह उभयम् प्राप्नोति ।
 अस्थीनि , दधीनि , अतिसखीनि ब्राह्मणकुलानि ।
 पूर्वपदविकाराणाम् अवकाशः ।
 होतापोतारौ ।
 एकादेशयणादेशयोः सः एव ।
 इह उभयम् प्राप्नोति ।
 नेष्टोद्गातारौ आग्नेन्द्रम् ।
 उत्तरपदविकाराः च इति वक्तव्यम् ।
 उत्तरपदविकाराणाम् अवकाशः ।
 समीपम् , दुरीपम् ।
 एकादेशयणादेशयोः सः एव ।
 इह उभयम् प्राप्नोति ।
 प्रेपम् , परेपम् ।
 ओतः तिङि प्रतिषेधः ।
 ओतः तिङि प्रतिषेधः वक्तव्यः ।
 अचिनवम् , असुनवम् ।
 सः तर्हि प्रतिषेधः वक्तव्यः ।
 न वक्तव्यः ।
 गोग्रहणम् करिष्यते ।
 आ गोतः इति वक्तव्यम् ।
 गोग्रहणे द्योः उपसङ्ख्यनम् ।
 गोग्रहणे द्योः उपसङ्ख्यनम् कर्तव्यम् ।
 द्यम् गच्छ ।
 समासात् च प्रतिषेधः ।
 समासात् च प्रतिषेधः वक्तव्यः ।
 चित्रगुम् पश्य ।
 शबलगुम् पश्य ।
 ननु च आ ओतः इति उच्यमाने अपि समासात् प्रतिषेधः वक्तव्यः ।
 न वक्तव्यः ।
 ह्रस्वत्वे कृते न भविष्यति ।
 इदम् इह सम्प्रधार्यम् ।
 आत्वम् क्रियताम् ह्रस्वत्वम् इति किम् अत्र कर्तव्यम् ।
 परत्वात् आत्वम् ।
 न वा बहिरङ्गलक्षणत्वात् ।
 न वा वक्तव्यः ।
 किम् कारणम् ।
 बहिरङ्गलक्षणत्वात् ।
 बहिरङ्गलक्षणम् आत्वम् ।
 अन्तरङ्गम् ह्रस्वत्वम् ।
 असिद्धम् बहिरङ्गम् अन्तरङ्गे ।
 ननु च आ गोतः इति उच्यमाने अपि समासात् प्रतिषेधः न वक्तव्यः ।
 कथम् ।
 ह्रस्वत्वे कृते न भविष्यति ।
 स्थानिवद्भावात् प्राप्नोति ।
 ननु च आ ओतः इति उच्यमाने अपि स्थानिवद्भावात् प्राप्नोति ।
 न इति आह ।
 अनल्विधौ स्थानिवद्भावः ।
 आ गोतः इति उच्यमाने अपि न दोषः ।
 प्रतिषिध्यते अत्र स्थानिवद्भावः ।
 गोः पूर्वणित्वात्वस्वरेषु स्थानिवत् न भवति इति ।
 सः एव तर्हि दोषः ।
 गोग्रहणे द्योः उपसङ्ख्यनम् इति ।
 सूत्रम् च भिद्यते ।
 यथान्यासम् एव अस्तु ।
 ननु च उक्तम् ओतः तिङि प्रतिषेधः इति ।
 सुबधिकारात् सिद्धम् ।
 सुपि इति वर्तते ।
 क्व प्रकृतम् ।
 वा सुपि आपिशलेः इति ।
 यदि अनुवर्तते इह अपि विभाषा प्राप्नोति ।
 सुब्ग्रहणम् अनुवर्तते ।
 वाग्रहणम् निवृत्तम् ।
 कथम् पुनः एकयोगनिर्दिष्टयोः एकदेशः अनुवर्तते एकदेशः न ।
 एकयोगे च एकदेशानुवृत्तिः अन्यत्र अपि ।
 एकयोग्निर्दिष्टानाम् अपि एकदेशानुवृत्तिः भवति ।
 अन्यत्र अपि ।
 न अवश्यम् इह एव ।
 क्व अन्यत्र ।
 अलुगधिकारः प्राक् आनङः ।
 उत्तरपदाहिकारः प्राक् अङ्गाधिकारः ।
 एवम् अपि अमि उपसङ्ख्यानम् वृद्धिबलीयस्त्वात् ।
 अमि उपसङ्ख्यानम् कर्तव्यम् ।
 गाम् पश्य ।
 किम् पुनः कारणम् न सिध्यति ।
 वृद्धिबलीयस्त्वात् ।
 परत्वात् वृद्धिः प्राप्नोति ।
 न वा अनवकाशत्वात् ।
 न वा वक्तव्यम् ।
 किम् कारणम् ।
 अनवकाशत्वात् ।
 अनवकाशम् आत्वम् वृद्धिम् बाधिष्यते ।
 सावकाशम् आत्वम् ।
 कः अवकाशः ।
 द्याम् गच्छ ।
 द्योः च सर्वनामस्थाने वृद्धिविधिः ।
 द्योः च सर्वनामस्थाने वृद्धिः विधेया ।
 किम् प्रयोजनम् ।
 यत् द्यावः इन्द्र इति दर्शनात् ।
 यत् द्यवः इन्द्र ते शतं शतम् भुमीः उत स्युः ।
 यावता च इदानीम् द्योः अपि सर्वनामस्थाने वृद्धिः उच्यते अनवकाशम् आत्वम् वृद्धिम् बाधिष्यते ।
 पररूपप्रकरणे तुन्वोः वि निपाते उपसङ्ख्यानम् ।
 पररूपप्रकरणे तु , नु, इति एतयोः वकारादौ निपाते उपसङ्ख्यानम् कर्तव्यम् ।
 तु वै त्वै , नु वै न्वै ।
 वकारादौ इति किमर्थम् ।
 त्वावत् , न्वावत् ।
 निपाते इति किमर्थम् ।
 तु वानि , नु वानि ।
 न वा निपातैकत्वात् ।
 न वा कर्तव्यम् ।
 किम् कारणम् ।
 निपातैकत्वात् ।
 एकः एव अयम् निपातः ।
 त्वै , न्वै ।
 एवे च अनियोगे ।
 एवे च अनियोगे पररूपम् वक्तव्यम् ।
 इह एव , इहेव ।
 अद्येव ।
 अनियोगे इति किमर्थम् ।
 इहैव भव म स्म गाः ।
 अत्रैव त्वम् इह वयम् सुशेवाः ।
 शकन्ध्वादिषु च ।
 शकन्ध्वादिषु च पररूपम् वक्तव्यम् ।
 शक-अन्धुः शकन्धुः , कुल-अटा , कुलटा , सीम-अन्तः सीमन्तः ।
 केशेषु इति वक्तव्यम् ।
 यः हि सीम्नः अन्तः सीमान्तः सः भवति ।
 ओत्वोष्ठयोः समासे वा । ओत्वोष्ठयोः समासे वा पररूपम् वक्तव्यम् ।
 स्थूलौतुः , स्थूलोतुः ।
 बिम्बौष्थी , बिम्बोष्ठी ।
 एमनादिषु छन्दसि ।
 एमनादिषु छन्दसि पररूपम् वक्तव्यम् ।
 अपम् त्वेमन् सादयामि अपम् तोदयन् सादयामि इति ।
 किमर्थः चकारः ।
 एङि इति अनुकृष्यते ।
 किम् प्रयोजनम् ।
 इह मा भूत् ।
 अद्य आ ऋश्यात् , अद्यार्श्यात् , कदार्श्यात् ।
 न एतत् अस्ति प्रयोजनम् ।
 अद्यर्श्यात् इति एव भवितव्यम् ।
 एवम् हि सौनागाः पठन्ति ।
 चः अनर्थकः अनधिकारात् एङः ।
 उस्योमाङ्क्षु आटः प्रतिषेधः ।
 उसि पररूपे ओमाङोः च आटः प्रतिषेधः वक्तव्यः ।
 औस्रीयत् , औढीयत् , औङ्कारीयत् ।
 सः तर्हि प्रतिषेधः वक्तव्यः ।
 न वक्तव्यः ।
 उक्तम् आतः च इति अत्र चकारस्य प्रयोजनम् ।
 वृद्धिः एव यथा स्यात् ।
 यत् अन्यत् प्राप्नोति तत् मा भूत् इति ।
 अपदान्तात् इति किमर्थम् ।
 का , उस्रा , कोस्रा ।
 अपदान्तात् इति शक्यम् अकर्तुम् ।
 कस्मात् न भवति का , उस्रा , कोस्रा ।
 अर्थवद्ग्रहणे न अनर्थकस्य इति ।
 न एषा परिभाषा इह शक्या विज्ञातुम् ।
 इह हि दोषः स्यात् ।
 भिन्द्या-उस् , भिन्द्युः , छिन्द्या-उस्, छिन्द्युः ।
 एवम् तर्हि लक्षणप्रतिपदोक्तयोः प्रतिपदोक्तस्य एव इति एवम् न भविष्यति ।
 उत्तरार्थम् तर्हि अपदान्तग्रहणम् कर्तव्यम् ।
 अतः गुणे अपदान्तात् यथा स्यात् ।
 इह मा भूत् ।
 दण्डाग्रम् , क्षुपाग्रम् इति ।
 इतौ अनेकाज्ग्रहणम् श्रदर्थम् ।
 इतौ अनेकाज्ग्रहणम् कर्तव्यम् ।
 किम् प्रयोजनम् ।
 श्रदर्थम् ।
 श्रत् इति ।
 नित्यम् आम्रेडिते डाचि ।
 नित्यम् आम्रेडिते डाचि पररूपम् कर्तव्यम् ।
 पटपटायति ।
 अकारन्तात् अनुकरणात् वा ।
 अथ वा अकारान्तम् एतद् उदाहरणम् ।
 भवेत् सिद्धम् यदा अकारान्तम् ।
 यदा तु खलु अच्छब्दान्तम् तदा न सिध्यति ।
 विचित्राः तद्धितवृत्तयः ।
 न अतः तद्धितः उत्पद्यते ।
 सवर्णदीर्घत्वे ऋति ऋवावचनम् ।
 सवर्णदीर्घत्वे ऋति ऋ वा भवति इति वक्तव्यम् ।
 होतृ ऋकारः , होतृ̄कारः ।
 लृति लृवावचनम् ।
 लृति ल्̥ वा भवति इति वक्तव्यम् ।
 होतृ ल्̥कारः , होत्ल्ल्̥̄कारः ।
 प्रथम्योः इति उच्यते ।
 कयोः इह प्रथम्योः ग्रहणम् ।
 किम् विभक्त्योः आहोस्वित् प्रत्यययोः ।
 विभक्त्योः इति आह ।
 कथम् ज्ञायते ।
 अचि इति वर्तते न च अजादौ प्रथमौ प्रत्ययौ स्तः ।
 ननु च एवम् विज्ञायते ।
 अजादी यौ प्रथमौ अजादीनाम् वा यौ प्रथमौ इति ।
 यत् तर्हि तस्मात् शसः नः पुंसि इति अनुक्रान्तम् पूर्वसवर्णम् प्रतिनिर्दिशति तत् ज्ञापयति आचार्यः विभक्त्योः ग्रहणम् इति ।
 अथ वा सुपि इति वर्तते ।
 अथम् किमर्थम् पूर्वसवर्णदीर्घः अमि पूर्वत्वम् च उच्यते न प्रथम्योः पूर्वसवर्णः इति एव सिद्धम् ।
 न सिध्यति ।
 प्रथम्योः पूर्वसवर्णः इति उच्यमाने अमि अपि दीर्घः प्राप्नोति ।
 वृक्षम् , प्लक्षम् ।
 न एषः दोषः ।
 यत् पूर्वस्मिन् योगे दीर्घग्रहणम् तत् उत्तरत्र निवृत्तम् ।
 एवम् अपि इदम् इह पूर्वसवर्णग्रहणम् क्रियते ।
 तेन अमि अपि पूर्वसवर्णः प्रसज्येत ।
 वृक्षम् , प्लक्षम् ।
 द्विमात्रः प्राप्नोति ।
 न एषः दोषः ।
 सवर्णग्रहणम् न करिष्यते ।
 यदि सवर्णग्रहणम् न क्रियते कुतः व्यवस्था ।
 आन्तर्यतः ।
 यदि एवम् अग्नी वायू त्रिमात्रः प्राप्नोति वृक्षम् , प्लक्षम् द्विमात्रः ।
 तस्मात् सवर्णग्रहणम् कर्तव्यम् ।
 तस्मिन् च क्रियमाणे दीर्घग्रहणम् अनुवर्तते ।
 तस्मिन् अनुवर्तमाने अमि पूर्वः इति अपि वक्तव्यम् ।
 अथ किमर्थम् पृथक् उच्यते न इह एक एव उच्येत ।
 प्रथमयोः पूर्वसवर्णः अमि च इति ।
 यदि प्रथमयोः पूर्वसवर्णदीर्घः अमि च इति उच्यते तन अमि अपि दीर्घः प्रसज्येत ।
 वृक्षम् , प्लक्षम् ।
 न एषः दोषः ।
 दीर्घग्रहणम् निवर्तयिष्यते ।
 एवम् अपि पूर्वसवर्णः प्रसज्येत ।
 सवर्णग्रहणम् न करिष्यते ।
 यदि सवर्णग्रहणम् न क्रियते पूर्वस्मिन् योगे विप्रतिषिद्धम् ।
 यदि पूर्वः न दीर्घः अथ दीर्घः न पूर्वः ।
 पूर्वः दीर्घः च इति विप्रतिषिद्धम् ।
 तस्मात् उभयम् आरब्धव्यम् पृथक् च कर्तव्यम् ।
 प्रथमयोः इति योगविभागः सवर्णदीर्घार्थः ।
 प्रथमयोः इति योगविभागः कर्तव्यः ।
 प्रथमयोः एकः सवर्णदीर्घः भवति ।
 ततः पूर्वसवर्णः ।
 पूर्वसवर्णदीर्घः भवति एकः प्रथमयोः इति ।
 किमर्थः योगविभागः ।
 सवर्णदीर्घत्वम् यथा स्यात् ।
 एकयोगे हि जश्शहोः पररूपप्रसङ्गः ।
 एकयोगे हि सति जश्शहोः पररूपम् प्रसज्येत ।
 वृक्षाः , प्लक्षाः , वृक्षान् , प्लक्षान् ।
 ननु च पूर्वसवर्णदीर्घत्वम् पररूपम् बाधिष्यते ।
 न उत्सहते बाधितुम् ।
 किम् कारणम् ।
 आद्गुणयणादेशयोः अपवादाः वृद्धिसवर्णदीर्घपूर्वसवर्णादेशाः तेषाम् पररूपम् स्वरसन्धिषु ।
 आद्गुणयणादेशौ उत्सर्गौ ।
 तयोः अपवादाः वृद्धिसवर्णदीर्घपूर्वसवर्णादेशाः तेषाम् सर्वेषाम् पररूपम् अपवादः ।
 तत् सर्वबाधकम् ।
 सर्वबाधकत्वात् प्राप्नोति ।
 अथ क्रियमाणे अपि योगविभागे यावता पररूपम् अपवादः कस्मात् एव न बाधते ।
 योगविभागः अन्यशास्त्रनिवृत्तियर्थः ।
 योगविभागः अन्यशास्त्रनिवृत्तियर्थः विज्ञायते ।
 योगविभागः अन्यशास्त्रनिवृत्तियर्थः चेत् अमि अतिप्रसङ्गः । योगविभागः अन्यशास्त्रनिवृत्तियर्थः चेत् अमि अतिप्रसङ्गः भवति ।
 वृक्षम् , प्लक्षम् ।
 यथा एव हि योगविभागः पररूपम् बाधते एवम् अमि पूर्वत्वम् अपि बाधेत ।
 नकाराभावः च तस्मात् इति अनन्तरनिर्देशात् ।
 नत्वस्य च अभावः ।
 वृक्षान् , प्लक्षान् ।
 किम् कारणम् ।
 च तस्मात् इति अनन्तरनिर्देशात् ।
 तस्मात् इति अनेन अनन्तरः योगः प्रतिनिर्दिश्यते ।
 किम् पुनः कारणम् तस्मात् इति अनेन अनन्तरः योगः प्रतिनिर्दिश्यते ।
 इह मा भूत् ।
 एतान् गाः पश्य [ऋ एतान् गाः चतुरः बलिवर्दान् पश्य] इति ।
 अस्तु तर्हि एकयोगः एव ।
 ननु च उक्तम् एकयोगे हि जश्शहोः पररूपप्रसङ्गः इति ।
 न एषः दोषः ।
 इज्ग्रहणम् तु ज्ञापकम् पररूपाभावस्य ।
 यत् अयम् न आत् इचि इति इज्ग्रहणम् करोति तत् ज्ञापयति आचार्यः न जश्शसोः पररूपम् भवति इति ।
 कथम् कृत्वा ज्ञापकम् ।
 इज्ग्रहणस्य इदम् प्रयोजनम् ।
 इह मा भूत् ।
 वृक्षाः , प्लक्षाः , वृक्षान् , प्लक्षान् ।
 यदि च जश्शसोः पररूपम् स्यात् इज्ग्रहणम् अनर्थकम् स्यात् ।
 पश्यति तु आचार्यः न जश्शसोः पररूपम् भवति इति ।
 ततः इज्ग्रहणम् करोति ।
 न एतत् अस्ति ज्ञापकम् ।
 उत्तरार्थम् एतत् स्यात् ।
 दीर्घात् जसि च इचि च इति ।
 यदि उत्तरार्थम् एतत् स्यात् अत्र एव अयम् इज्द्ग्रहणम् कुर्वीत ।
 इह अपि तर्हि क्रियमाणम् यदि उत्तरार्थम् न ज्ञापकम् भवति ।
 एवम् तर्हि यदि उत्तरार्थम् एतत् स्यात् न एव अयम् इज्द्ग्रहणम् कुर्वीत न अपि जस्ग्रहणम् ।
 एतावत् अयम् ब्रूयात् ।
 दीर्घात् शसि पूर्वसवर्णः भवति इति ।
 तत् नियमार्थम् भविष्यति ।
 दीर्घात् शसि एव न अन्यत्र इति ।
 सः अयम् एवम् लघीयसा न्यासेन सिद्धे यत् इज्ग्रहणम् करोति तत् ज्ञापयति आचार्यः न जश्शसोः पररूपम् भवति इति ।
 अथ वा पुनः अस्तु योगविभागः ।
 ननु च उक्तम् योगविभागः अन्यशास्त्रनिवृत्तियर्थः चेत् अमि अतिप्रसङ्गः इति ।
 न एषः दोषः ।
 अमि अपि योगविभागः करिष्यते ।
 अमि ।
 अमि यत् उक्तम् तत् न भवति इति ।
 ततः पूर्वः ।
 पूर्वः च भवति अमि इति ।
 यत् अपि उच्यते नकाराभावः च तस्मात् इति अनन्तरनिर्देशात् इति ।
 कः पुनः अर्हति तस्मात् इति अनेन अनन्तरम् योगम् प्रतिनिर्देष्टुम् ।
 एवम् किल प्रतिनिर्दिश्यते ।
 तस्मात् पूर्वसवर्णदीर्घात् इति ।
 तत् च न ।
 एवम् प्रतिनिर्दिश्यते ।
 तस्मात् अकः सवर्णात् इति ।
 अथ वा तस्मात् प्रथम्योः दीर्घात् इति ।
 अथ वा पुनः अस्तु अमि एकयोगः ।
 ननु च उक्तम् योगविभागः अन्यशास्त्रनिवृत्तियर्थः चेत् अमि अतिप्रसङ्गः इति ।
 न एषः दोषः ।
 मध्ये अपवादाः पूर्वान् विधीन् बाधन्ते इति एवम् अयम् योगविभागः पररूपम् बाधिष्यते अमि पूर्वत्वम् न बाधिष्यते ।
 यदि एतत् अस्ति मध्ये अपवादाः पुरस्तात् अपवादाः इति न अर्थः एकेन अपि योगविभागेन ।
 पुरस्तात् अपवादाः अनन्तरान् विधीन् बाधन्ते इति एवम् पररूपम् सवर्णदीर्घत्वम् बाधिष्यते प्रथमयोः पूर्वसवर्णदीर्घत्वम् न बाधिष्यते ।
 अथ वा सप्तमे योगविभागः करिष्यते ।
 इदम् अस्ति अतः दीर्घः यञि सुपि च इति ।
 ततः वक्ष्यामि बहुवचने ।
 बहुवचने च अतः दीर्घः भवति ।
 एकारः च भवति बहुवचने झलि इति ।
 इह अपि तर्हि प्राप्नोति ।
 वृषाणाम् , प्लक्षाणाम् ।
 तत्र कः दोषः ।
 दीर्घत्वे कृते ह्रस्वाश्रयः नुट् न प्राप्नोति ।
 इदम् इह सम्प्रधार्यम् ।
 दीर्घत्वम् क्रियताम् नुट् इति किम् अत्र कर्तव्यम् ।
 परत्वात् दीर्घत्वम् ।
 नित्यम् खलु अपि दीर्घत्वम् ।
 कृते अपि नुटि प्राप्नोति अकृते अपि ।
 नित्यत्वात् परत्वात् च दीर्घत्वे कृते ह्रस्वाश्रयः नुट् न प्राप्नोति ।
 एवम् तर्हि आद्ग्रहणम् इह अपि प्रकृतम् अनुवर्तते ।
 क्व प्रकृतम् ।
 आत् जसेः असुक् इति ।
 तेन कृते अपि दीर्घत्वे नुट् भविष्यति ।
 इह अपि तर्हि प्राप्नोति ।
 कीलालपाम् , शुभंयाम् ।
 आतः लोपः अत्र बाधकः भविष्यति ।
 इदम् इह सम्प्रधार्यम् ।
 लोपः क्रियताम् नुट् इति किम् अत्र कर्तव्यम् ।
 परत्वात् नुट् ।
 एवम् तर्हि ह्रस्वनद्यापः नुट् इति अत्र आतः धातोः इति आतः लोपः सम्बन्धम् अनुवर्तिष्यते ।
 इह अपि तर्हि प्राप्नोति ।
 कीलालपानाम् ब्राह्मणकुलानाम् ।
 नपुंसकस्य न इति अनुवर्तिष्यते ।
 किम् इदम् नत्वम् पुंसाम् बहुत्वे भवति आहोस्वित् पुंशब्दात् बहुषु ।
 कः च अत्र विशेषः ।
 नत्वम् पुंसाम् बहुत्वे चेत् पुंशब्दात् इष्यते स्त्रियाम् ।
 तत् न सिध्यति ।
 भ्रूकुंसान् पश्य इति ।
 नपुंसके तथा एव इष्टम् ।
 तत् न सिध्यति ।
 षण्ढान् पश्य ।
 पण्डकान् पश्य इति ।
 स्त्रीशब्दात् च प्रसज्यते । स्त्रीशब्दात् च प्राप्नोति चञ्चाः पश्य , वध्रिकाः पश्य , खरकुटीः पश्य ।
 अस्तु तर्हि पुंशब्दात् बहुषु ।
 पुंशबात् इति चेत् इष्टम् स्थूरापत्यम् न सिध्यति । स्थूरान् पश्य इति ।
 कुण्डिन्याः अररकायाः ।
 अपत्यम् च न सिध्यति ।
 कुण्डिनान् पश्य ।
 अररकान् पश्य ।
 पुंस्प्राधान्यात् प्रसिध्यति । पुंस्प्रधाना एते शब्दाः ।
 ततः नत्वम् भविष्यति ।
 पुंस्प्राधान्ये ते एव स्युः ये दोषाः पूर्वचोदिताः ।
 भ्रूकुंसान् पश्य ।
 षण्ढान् पश्य ।
 पण्डकान् पश्य ।
 चञ्चाः पश्य ।
 वध्रिकाः पश्य ।
 खरकुटीः पश्य इति ।
 तस्मात् यस्मिन् पक्षे अल्पीयांसः दोषाः तम् आस्थाय प्रतिविधेयम् दोषेषु ।
 वा छन्दसि इति एव ।
 यमीम् च यम्यम् च ।
 शमीम् च शम्यम् च ।
 गरुईम् च गौर्यम् च ।
 किशोरीम् च किशोर्यम् च ।
 वा छन्दसि इति एव ।
 मित्रावरुणौ यज्यमानः ।
 मित्रावरुणौ इज्यमानः ।
 सम्प्रसारणात् पूर्वत्वे समानाङ्गग्रहणम् असमानाङ्गप्रतिषेधार्थम् ।
 सम्प्रसारणात् पूर्वत्वे समानाङ्गग्रहणम् कर्तव्यम् ।
 किम् प्रयोजनम् ।
 असमानाङ्गप्रतिषेधार्थम् ।
 असमानाङ्गस्य मा भूत् इति ।
 शकह्वर्थम् , परिव्यर्थम् ।
 सिद्धम् असम्प्रसारणात् ।
 सिद्धम् एतत् ।
 कथम् ।
 असम्प्रसारणात् ।
 वाक्यस्य सम्प्रसारणसञ्ज्ञा न वर्णस्य ।
 अथ वर्णस्य सम्प्रसारणसञ्ज्ञायाम् दोषः एव ।
 वर्णस्य च सम्प्रसारणसञ्ज्ञायाम् न दोषः ।
 कथम् ।
 अन्यः अयम् सम्प्रसारणासम्प्रसारणयोः स्थाने एकः आदिश्यते ।
 कार्यकृतत्वात् वा ।
 अथ वा सकृत् कृतम् पूर्वत्वम् इति कृत्वा पुनः न भविष्यति ।
 तत् यथा वसन्ते ब्राह्मणः अग्नीन् आदधीत इति सकृत् आधाय कृतः शास्त्रार्थः इति कृत्वा पुनः प्रवृत्तिः न भवति ।
 विषमः उपन्यासः ।
 युक्तम् यत् तस्य पुनः प्रवृत्तिः न भवति ।
 यः तु तदाश्रयम् प्राप्नोति न तत् शक्यम् बाधितुम् ।
 तत् यथा वसन्ते ब्राह्मणः अग्निष्टोमादिभिः क्रतुभिः यजेत इति अग्न्याधाननिमित्तम् वसन्ते वसन्ते इज्यते ।
 तस्मात् पूर्वोक्तः एव परिहारः सिद्धम् असम्प्रसारणात् इति ।
 यदि तर्हि न इदम् सम्प्रसारणम् हूतः इति दीर्घत्वम् न प्राप्नोति ।
 दीर्घत्वम् वचनप्रामाण्यात् ।
 अनवकाशम् दीर्घत्वम् ।
 तत् वचनप्रामाण्यात् भविष्यति ।
 अन्तवत्त्वात् वा ।
 अथ वा पूर्वस्य कार्यम् प्रति अन्तवत् भवति इति दीर्घत्वम् भविष्यति ।
 आटः वृद्धेः इयङ् ।
 आटः वृद्धिः भवति इति एतस्मात् इयङ् भवति विप्रतिषेधेन ।
 आटः वृद्धिः भवति इति अस्य अवकाशः ऐक्षिष्ट , ऐहिष्ट ।
 इयङः अवकाशः अधीयाते , अधीयते ।
 इह उभयम् प्राप्नोति अध्यैयाताम् अध्यैयत ।
 इयङादेशः भवति विप्रतिषेधेन ।
 न एषः युक्तः विप्रतिषेधः ।
 अन्तरङ्गा आटः वृद्धिः ।
 का अन्तरङ्गता ।
 वर्णौ आश्रित्य आटः वृद्धिः ।
 अङ्गस्य इयङ् आदेशः ।
 एवम् तर्हि इदम् इह सम्प्रधार्यम् ।
 आट् क्रियताम् इयङादेशः इति किम् अत्र कर्तव्यम् ।
 परत्वात् इयङ् ।
 नित्यः आट् आगमः ।
 कृते अपि इयङि प्राप्नोति अकृते अपि ।
 इयङ् अपि नित्यः ।
 कृते अपि आटि प्राप्नोति अकृते अपि ।
 अनित्यः इयङ् ।
 न हि कृते आति प्राप्नोति ।
 किम् कारणम् ।
 अन्तरङ्गा आटः वृद्धिः ।
 यस्य च लक्षणान्तरेण निमित्तम् विहन्यते न तत् अनित्यम् ।
 न च अत्र आत् एव इयङः निमित्तम् विहन्ति ।
 अवश्यम् लक्षणान्तरम् आटः वृद्धिः प्रतीक्ष्या ।
 उभयोः नित्ययोः परत्वात् इयङ् आदेशः ।
 आत् गुणात् सवर्णदीर्घत्वम् आङभ्यासयोः ।
 आत् गुणात् सवर्णदीर्घत्वम् भवति विप्रतिषेधेन ।
 क्व ।
 आङभ्यासयोः ।
 आत् गुणस्य अवकाशः खट्वेन्द्रः , खट्वोदकम् ।
 सवर्णदीर्घत्वस्य अवकाशः दण्डाग्रम् , क्षुपाग्रम् ।
 इह उभयम् प्राप्नोति अद्य , आ , ऊढा अद्योढा , कदा , आ , ऊढा कदोढा , उप , इ , इजतुः उपेजतुः , उप , उ , उपतुः उपोपतुः ।
 सवर्णदीर्घत्वम् भवति विप्रतिषेधेन ।
 अभ्यासार्थेन तावत् न अर्थः ।
 अस्तु अत्र आत् गुणः अयवौ च हलादिशेषः ।
 पुनः आत् गुणः भविष्यति ।
 भवेत् सिद्धम् उपेजतुः , उपेजतुः इति ।
 इदम् तु न सिध्यति उपोपतुः , उपोपुः इति ।
 अत्र हि आत् गुणे कृते ओदन्तः निपातः इति प्रगृह्यसञ्ज्ञा , प्रगृह्यः प्रकृत्या इति प्रगृह्याश्रयः प्रकृतिभावः प्राप्नोति ।
 पदान्तप्रकरणे प्र्कृतिभावः न च एषः पदान्तः ।
 पदान्तभक्तः पदान्तग्रहणेन ग्राहीष्यते ।
 एवम् तर्हि एतत् एव अत्र न अस्ति ओदन्तः निपातः इति ।
 किम् कारणम् ।
 लक्षणप्रतिपदोक्तयोः प्रतिपदोक्तस्य एव इति ।
 इह अपि तर्हि अद्योढा , कदोढा इति भवेत् रूपम् सिद्धम् स्यात् । स्वरे दोषः तु ।
 स्वरे तु दोषः भवति ।
 अद्योढा* एवम् स्वरः प्रसज्येत. अद्योढा* इति च इष्यते ।
 आङि पररूपवचनम् च इदानीम् अनर्थकम् स्यात् ।
 न अनर्थकम् ।
 ज्ञापकार्थम् ।
 किम् ज्ञाप्यम् ।
 आङि पररूपवचनम् तु ज्ञापकम् अन्तरङ्गबलीयस्त्वात् ।
 एतत् ज्ञापयति आचार्यः ।
 अन्तरङ्गम् बलीयः भवति इति ।
 किम् पुनः इह अन्तरङ्गम् किम् बहिरङ्गम् यावता द्वे पदे आश्रित्य सवर्णदीर्घत्वम् भवति आत् गुणः अपि ।
 धातूपसर्गयोः यत् कार्यम् तत् अन्तरङ्गम् ।
 कुतः एतत् ।
 पूर्वम् उपसर्गस्य धातुन योगः भवति न अद्य शब्देन ।
 किमर्थम् तर्हि अद्यशब्दः प्रयुज्यते ।
 अद्यशब्दय्स अपि समुदायेन योगः भवति ।
 किम् एतस्य ज्ञापने प्रयोजनम् ।
 प्रयोजनम् पूर्वसवर्णपूर्वत्वतहिलोपटेनङेय्यङिस्मिन्ङिणलौत्वम् अन्तरङ्गम् बहिरङ्गलक्षणात् वर्णविकारात् ।
 पूर्वसवर्णः प्रयोजनम् ।
 अग्नी अत्र , वायू अत्र ।
 पूर्वसवर्णः च प्राप्नोति बहिरङ्गलक्षणः च वर्णविकारः आवादेशः ।
 पूर्वसवर्णदीर्घत्वम् भवति अन्तरङ्गतः ।
 पूर्वत्व ।
 शकह्वर्थम् , परिव्यर्थम् ।
 पूर्वत्वम् च प्राप्नोति बहिरङ्गलक्षणः च वर्णविकारः सवर्णदीर्घत्वम् ।
 पूर्वत्वम् भवति अन्तरङ्गतः ।
 तहिलोप ।
 अकारि अत्र ।
 अहारि अत्र ।
 पच इदम् ।
 तहिलोपौ च प्राप्नुतः बहिरङ्गलक्षणः च वर्णविकारः सवर्णदीर्घत्वम् ।
 तहिलोपौ भवतः अन्तरङ्गतः ।
 टेन ।
 वृक्षेण अत्र , प्लक्षेण अत्र ।
 इनादेशः च प्राप्नोति बहिरङ्गलक्षणः च वर्णविकारः सवर्णदीर्घत्वम् ।
 इनादेशः भवति अन्तरङ्गतः ।
 ङेर्य ।
 वृक्षाय अत्र , प्लक्षाय अत्र ।
 ङेः यादेशः च प्राप्नोति बहिरङ्गलक्षणः च वर्णविकारः एङः पदान्तात् अति इति पररूपत्वम् ।
 ङेः यादेशः भवति अन्तरङ्गतः ।
 ङिस्मिन् ।
 यस्मिन् इदम् , तस्मिन् इदम् ।
 स्मिन्भावः च प्राप्नोति बहिरङ्गलक्षणः च वर्णविकारः सवर्णदीर्घत्वम् ।
 स्मिन्भावः भवति अन्तरङ्गतः ।
 ङिणलौत्वम् ।
 अग्नौ इदम् , ययौ अत्र ।
 ङिणलौत्वम् प्राप्नोति बहिरङ्गलक्षणः च वर्णविकारः सवर्णदीर्घत्वम् ।
 औत्वम् भवति अन्तरङ्गतः ।
 न एतानि सन्ति प्रयोजनानि ।
 विप्रतिषेधेन अपि एतानि सिद्धानि ।
 इदम् तर्हि प्रयोजनम् ।
 वृक्षाः अत्र ।
 प्लक्षाः अत्र ।
 पूर्वसवर्णः च प्राप्नोति बहिरङ्गलक्षणः च वर्णविकारः रोः अप्लुतात् अप्लुते इति उत्त्वम् ।
 पूर्वसवर्णः भवति अन्तरङ्गतः ।
 न च अवश्यम् इदम् एव प्रयोजनम् ।
 आद्ये योगे बहूनि प्रयोजनानि सन्ति यदर्थम् एषा परिभाषा कर्तव्या ।
 प्रतिविधेयम् दोषेषु ।
 किम् इदम् ख्यत्यात् इति ।
 सखिपत्योः विकृतग्रहणम् ।
 किम् पुनः कारणम् सखिपत्योः विकृतग्रहणम् क्रियते न सखिपतिभ्याम् इति एव उच्येत ।
 न एवम् शक्यम् ।
 गरीयान् च एव हि निर्देशः स्यात् इह च प्रसज्येत ।
 अतिसखेः आगच्छामि ।
 अतिसखेः स्वम् ।
 इह च न स्यात् सखीयतेः अप्रत्ययः सख्युः , पत्युः ।
 लुनीयतेः अप्रत्ययः ।
 लून्युः , पून्युः ।
 किमर्थम् अप्लुतात् अप्लुते इति उच्यते ।
 प्लुतात् परस्य प्लुते वा परतः मा भूत् इति ।
 प्लुतात् परस्य सुस्रोता३ अत्र नु असि ।
 प्लुते परतः तिष्ठतु पयः आ३ग्निदत्त ।
 अतः अति इति उच्यते ।
 कः प्रसङ्गः प्लुतात् परस्य प्लुते वा परतः ।
 असिद्धः प्लुतः ।
 तस्य असिद्धत्वात् प्राप्नोति ।
 अथ अप्लुतात् अप्लुते इति उच्यमाने यावता असिद्धः प्लुतः कस्मात् एव अत्र न प्राप्नोति ।
 अप्लुतभाविनः अप्लुतभाविनि इति एवम् एतत् विज्ञायते ।
 न एतत् अस्ति प्रयोजनम् ।
 सिद्धः प्लुतः स्वरसन्धिषु ।
 कथम् ज्ञायते ।
 यत् अयम् प्लुतः प्रकृत्या इति प्लुतस्य प्रकृतिभावम् शास्ति ।
 सतः हि कार्यिणः कार्येण भवितव्यम् ।
 अप्लुतादप्लुतवचने अकारहशोः समानपदे प्रतिषेधः ।
 अप्लुतादप्लुतवचने अकारहशोः समानपदे प्रतिषेधः वक्तव्यः ।
 पयो३ट् , पयो३द ।
 न वा बहिरङ्गलक्षणत्वात् ।
 न वा वक्तव्यः ।
 किम् कारणम् ।
 बहिरङ्गलक्षणत्वात् ।
 बहिरङ्गः प्लुरः ।
 अन्तरङ्गम् उत्त्वम् ।
 असिद्धम् बहिरङ्गम् अन्तरङ्गे ।
 इह अपि तर्हि प्राप्नोति ।
 सुस्रोता३ अत्र नु असि ।
 अन्तरङ्गः अत्र प्लुतः बहिरङ्गम् उत्त्वम् ।
 क्व पुनः इह अन्तरङ्गः प्लुतः क्व वा बहिरङ्गम् उत्त्वम् उत्त्वम् वा अन्तरङ्गम् प्लुतः वा बहिरङ्गः ।
 वाक्यान्तस्य वाक्यादौ अन्तरङ्गः प्लुतः बहिरङ्गम् उत्त्वम् ।
 समानवाक्ये पदान्तस्य पदादौ उत्त्वम् अन्तरङ्गम् बहिरङ्गः प्लुतः ।
 किम् पुनः कारणम् बहिरङ्गत्वम् उत्त्वे हेतुः व्यपदिश्यते न पुनः असिद्धत्वम् अपि ।
 यथा एव हि अयम् बहिरङ्गः एवम् असिद्धः अपि ।
 एवम् मन्यते ।
 असिद्धः प्लुतः आश्रयात् सिद्धः भवति ।
 अथ वा यस्याम् न अप्राप्तायाम् परिभाषायाम् उत्त्वम् आरभ्यते सा आश्रयात् सिद्धा स्यात् ।
 कस्याम् च न अप्राप्तायाम् ।
 असिद्धपरिभाषायाम् ।
 बहिरङ्गपरिभाषायाम् पुनः प्राप्तायाम् अप्राप्तायाम् च ।
 कस्य अयम् प्रतिषेधः ।
 नान्तःपादम् इति सर्वप्रतिषेधः ।
 नान्तःपादम् इति सर्वस्य अयम् प्रतिषेधः ।
 कथम् ।
 अचि इति वर्तते ।
 अचि यत् प्राप्नोति तस्य प्रतिषेधः ।
 नान्तःपादम् इति सर्वप्रतिषेधः चेत् अतिप्रसङ्गः ।
 नान्तःपादम् इति सर्वप्रतिषेधः चेत् अतिप्रसङ्गः भवति ।
 इह अपि प्राप्नोति ।
 अनु अग्निः उषसाम् अग्रम् अख्यत् , प्रति अग्निः उषसाम् अग्रम् अख्यत् ।
 एवम् तर्हि अति इति वर्तते ।
 अकाराश्रयम् यत् प्राप्नोति तस्य प्रतिषेधः ।
 अकाराश्रयम् इति चेत् उत्त्ववचनम् ।
 अकाराश्रयम् इति चेत् उत्त्वम् वक्तव्यम् ।
 कालः अश्वः ।
 शतधारः अयम् मणिः ।
 अयवोः प्रतिषेधः च ।
 अयवोः च प्रतिषेधः च वक्तव्यः ।
 सुजाते अश्वसूनृते ।
 अध्वरो अद्रिभिः सुतम् ।
 शुक्रम् ते अन्यत् ।
 एङ्प्रकरणात् सिद्धम् ।
 एङः अति इति वर्तते ।
 एङः अति यत् प्राप्नोति तस्य प्रतिषेधः ।
 एङ्प्रकरणात् सिद्धम् चेत् उत्त्वप्रतिषेधः ।
 एङ्प्रकरणात् सिद्धम् चेत् उत्त्वप्रतिषेधः वक्तव्यः ।
 अग्नेः अत्र , वायोः अत्र. अतः रोः अप्लुतात् अप्लुते एङः च इति उत्त्वम् प्राप्नोति ।
 पुनः एङ्ग्रहणात् सिद्धम् ।
 पुनः एङ्ग्रहणम् कर्तव्यम् ।
 तत् तर्हि कर्तव्यम् ।
 न कर्तव्यम् ।
 प्रकृतम् अनुवर्तते ।
 ननु च उक्तम् एङ्प्रकरणात् सिद्धम् चेत् उत्त्वप्रतिषेधः इति ।
 न एषः दोषः ।
 पदान्ताभिसम्बद्धम् एङ्ग्रहणम् अनुवर्तते न च एङः पदान्तात् परः रुः अस्ति ।
 गोः अग्वचनम् गवाग्रे स्वरसिद्ध्यर्थम् ।
 गोः अक् वक्तव्यः ।
 किम् प्रयोजनम् ।
 गवाग्रे स्वरसिद्ध्यर्थम् ।
 गवाग्रे स्वरसिद्धिः यथा स्यात् ।
 गवाग्रम् ।
 अवङादेशे हि स्वरे दोषः ।
 अवङादेशे हि स्वरे दोषः स्यात् ।
 अन्तोदात्तस्य आन्तर्यतः अन्तोदात्तः आदेशः प्रस्ज्यते ।
 कथम् पुनः अयम् अन्तोदात्तः यदा एकाच् ।
 व्यपदेशिवद्भावेन ।
 यथा एव तर्हि व्यपदेशिवद्भावेन अन्तोदात्तः एवम् आद्युदात्तः अपि ।
 तत्र आन्तर्यतः आद्युदात्तस्य आद्युदात्तः आदेशः भवति ।
 सत्यम् एवम् एतत् ।
 न तु इदम् लक्षणम् अस्ति ।
 प्रातिपदिकस्य आदिः उदात्तः भवति इति ।
 इदम् पुनः अस्ति ।
 प्रातिपदिकस्य अन्तः उदात्तः भवति इति ।
 सः असौ लक्षणेन अन्तोदात्तः ।
 तत्र आन्तर्यतः अन्तोदात्तस्य अन्तोदात्तः आदेशः प्रस्ज्येत ।
 यदि पुनः गमेः डो विधीयेत ।
 किम् कृतम् भवति ।
 प्रत्ययाद्युदात्तत्वे कृते आन्तर्यतः आद्युदात्तस्य आद्युदात्तः आदेशः भविष्यति ।
 कथम् पुनः अयम् आद्युदात्तः यदा एकाच् ।
 व्यपदेशिवद्भावेन ।
 यथा एव तर्हि व्यपदेशिवद्भावेन आद्युदात्तः एवम् अन्तोदात्तः अपि ।
 तत्र आन्तर्यतः अन्तोदात्तस्य अन्तोदात्तः आदेशः प्रस्ज्येत ।
 सत्यम् एवम् एतत् ।
 न तु इदम् लक्षणम् अस्ति ।
 प्रत्ययस्य अन्तः उदात्तः भवति इति ।
 इदम् पुनः अस्ति ।
 प्रत्ययस्य आदिः उदात्तः भवति इति ।
 सः असौ लक्षणेन आद्युदात्तः ।
 तत्र आन्तर्यतः आद्युदात्तस्य आद्युदात्तः आदेशः भविष्यति ।एतत् अपि आदेशे न अस्ति ।
 आदेशस्य आदिः उदात्तः भवति इति ।
 प्रकृतितः अनेन स्वरः लभ्यः ।
 प्रकृतिः च अस्य यथा एव आद्युदात्ता एवम् अन्तोदात्ता अपि ।
 एवम् तर्हि आद्युदात्तनिपातनम् करिष्यते ।
 सः निपातनस्वरः प्रकृतिस्वरस्य बाधकः भविष्यति ।
 एवम् अपि उपदेशिवद्भावः वक्तयः ।
 यथा एव निपातनस्वरः प्रकृत्स्वरस्य बाधकः एवम् समासस्वरस्य अपि ।
 गवास्थि , गवाक्षि ।
 इन्द्रादौ इति वक्तव्यम् इह अपि यथा स्यात् ।
 गवेन्द्रयज्ञे वीहि इति ।
 तत् तर्हि वक्तव्यम् ।
 न वक्तव्यम् ।
 न एवम् विज्ञायते इन्द्रे अचि इति ।
 कथम् तर्हि ।
 अचि भवति ।
 कतरस्मिन् ।
 इन्द्रे अचि इति ।
 नित्यग्रहणम् किमर्थम् ।
 विभाषा मा भूत् इति ।
 म एतत् अस्ति प्रयोजनम् ।
 पूर्वस्मिन् एव योगे विभाषाग्रहणम् निवृत्तम् ।
 इदम् तर्हि प्रयोजनम् ।
 प्लुतप्रगृह्याणम् अचि प्रकृतिभावः एव यथा स्यात् ।
 यत् अन्यत् प्राप्नोति तत् मा भूत् इति ।
 किम् च अन्यत् प्राप्नोति ।
 शाकलम् ।
 सिन्नित्यसमासयोः शाकलप्रतिषेधम् वक्ष्यति ।
 सः न वक्तव्यः भवति ।
 अथ अज्ग्रहणम् किमर्थम् ।
 अचि प्रकृतिभावः यथा स्यात् ।
 प्लुतप्रगृह्येषु अज्ग्रहणम् अनर्थकम् अधिकारात् सिद्धम् ।
 प्लुतप्रगृह्येषु अज्ग्रहणम् अनर्थकम् ।
 किम् कारणम् ।
 अधिकारात् एव सिद्धम् ।
 अचि इति प्रकृतम् अनुवर्तते ।
 क्व प्रकृतम् ।
 इकः यण् अचि इति ।
 तत् तु तस्मिन् प्रकृतिभावार्थम् ।
 तत् तु द्वितीयम् अज्ग्रहणम् कर्तव्यम् प्रकृतिभावार्थम् ।
 तस्मिन् अचि पूर्वस्य प्रकृतिभावः यथा स्यात् ।
 इह मा भूत् ।
 जानु उ अस्य रुजति ।
 जानू अस्य रुजति ।
 जान्व् अस्य रुजति इति ।
 अथ किमर्थम् प्लुतस्य प्रकृतिभावः उच्यते ।
 स्वरसन्धिः मा भूत् इति ।
 उच्यमाने अपि एतस्मिन् स्वर्सन्धिः प्राप्नोति ।
 प्लुते कृते न भविष्यति ।
 असिद्धः प्लुतः ।
 तस्य असिद्धत्वात् प्राप्नोति ।
 प्लुतप्रकृतिभाववचनम् तु ज्ञापकम् एकादेशात् प्लुतः विप्रतिषेधेन इति ।
 यत् अयम् प्लुतः प्रकृत्या इति प्रकृतिभावम् शास्ति तत् ज्ञापयति आचार्यः एकादेशात् प्लुतः भवति विप्रतिषेधेन इति ।
 एकादेशात् प्लुतः विप्रतिषेधेन इति चेत् शालेन्द्रे अतिप्रसङ्गः ।
 एकादेशात् प्लुतः विप्रतिषेधेन इति चेत् शालेन्द्रे अतिप्रसङ्गः भवति ।
 शालायाम् इन्द्रः शालेन्द्रः ।
 न वा बहिरङ्गलक्षणत्वात् ।
 न वा अतिप्रसङ्गः ।
 किम् कारणम् ।
 बहिरङ्गलक्षणत्वात् ।
 बहिरङ्गः प्लुतः ।
 अन्तरङ्गः एकादेशः ।
 असिद्धम् बहिरङ्गम् अन्तरङ्गे ।
 आङः अनर्थकस्य ।
 आङः अनर्थकस्य इति वक्तव्यम् ।
 इह मा भूत् ।
 इन्द्रः बाहुभ्याम् आतरत् ।
 तत् तर्हि वक्तव्यम् ।
 न वक्तव्यम् ।
 बहुलग्रहणात् न भविष्यति ।
 आङः अनुनासिकः छन्दसि बहुलम् ।
 किमर्थः चकारः ।
 प्रकृत्या इति एतत् अनुकृष्यते ।
 किम् प्रयोजनम् ।
 स्वरसन्धिः मा भूत् इति ।
 न एतत् अस्ति प्रयोजनम् ।
 ह्रस्ववचनसार्मर्थ्यात् न भविष्यति ।
 भवेत् दीर्घाणाम् ह्रस्ववचनसार्मर्थ्यात् स्वरसन्धिः न स्यात् ।
 ह्रस्वानाम् तु खलु स्वरसन्धिः प्राप्नोति ।
 ह्रस्वानाम् अपि ह्रस्ववचनसामर्थ्यान् स्वरसन्धिः न भविष्यति ।
 न ह्रस्वानाम् ह्रस्वाः प्राप्नुवन्ति ।
 न हि भुक्तवान् पुनः भुङ्क्ते ।
 न च कृतश्मश्रुः पुनः श्मश्रूनि कारयति ।
 ननु च पुनःप्रवृत्तिः अपि दृष्टा ।
 भुक्तवान् च पुनः भुङ्क्ते कृतश्मश्रुः च पुनः श्मश्रूनि कारयति ।
 सामर्थ्यात् तत्र पुनःप्रवृत्तिः भवति भोजनविशेषात् शिल्पिविशेषात् वा ।
 ह्रस्वाणाम् पुनः ह्रस्ववचने न किम् चित् प्रयोजनम् अस्ति ।
 अकृतकारि खलु अपि शास्त्रम् अग्निवत् ।
 तत् यथा अग्निः यद् अदग्धम् तत् दहति ।
 ह्रस्वाणाम् अपि ह्रस्ववचने एतत् प्रयोजनम् स्वरसन्धिः मा भूत् इति ।
 कृतकारि खलु अपि शास्त्रम् पर्जन्यवत् ।
 तत् यथा पर्जन्यः यावत् ऊनम् पूर्णम् च सर्वम् अभिवर्षयति ।
 इदम् तर्हि प्रयोजनम् ।
 प्लुतप्रगृह्याः अनुकृष्यन्ते ।
 इकः असवर्णे शाकल्यस्य ह्रस्वः च प्लुतप्र्गृह्याः च प्रकृत्या ।
 नित्यग्रहणस्य अपि एतत् प्रयोजनम् उक्तम् ।
 अन्यतरत् शक्यम् अकर्तुम् ।
 सिन्नित्यसमासयोः शाकलप्रतिषेधः ।
 सिन्नित्यसमासयोः शाकलप्रतिषेधः वक्तव्यः ।
 अयम् ते योनिः ऋत्वियः ।
 प्रजाम् विन्दाम ऋत्वियाम् ।
 वैयाकरणः , सौवश्वः ।
 नित्यग्रहणेन न अर्थः ।
 सित्समासयोः शाकलम् न भवति इति एव ।
 इदम् अपि सिद्धम् भवति ।
 वाप्याम् आस्वः , वाप्यश्वः , नद्याम् आतिः , नद्यातिः ।
 ईषा अक्षादिषु छन्दसि प्रकृतिभावमात्रम् ।
 ईषा अक्षादिषु छन्दसि प्रकृतिभावमात्रम् द्रष्टव्यम् ।
 ईष अक्षः ।
 क ईम् अरे पिशङ्गिल ।
 यथा अङ्गदः ।
 किमर्थम् इदम् उच्यते ।
 ऋति अकः सवर्णार्थम् ।
 सवर्णार्थः अयम् आरम्भः ।
 होतृ ऋश्यः ।
 अनिगन्तार्थम् च ।
 खट्व ऋश्यः , माल ऋश्यः ।
 ऋति ह्रस्वात् उपसर्गात् वृद्धिः विप्रतिषेधेन । ऋति ह्रस्वः भवति इति एतस्मात् उपसर्गात् वृद्धिः भवति विप्रतिषेधेन ।
 ऋति ह्रस्वः भवति इति एतस्य अवकाशः खट्व ऋश्यः , माल ऋश्यः ।
 उपसर्गात् वृद्धेः अवकाशः ।
 विभाषा ह्रस्वत्वम् ।
 यदा न ह्रस्वत्वम् तदा अवकाशः ।
 ह्रस्वप्रसङ्गे उभयम् प्राप्नोति ।
 उपार्ध्नोति , प्रार्ध्नोति ।
 उपसर्गात् वृद्धिः भवति विप्रतिषेधेन ।
 सः तर्हि प्रतिषेधः वक्तव्यः ।
 न वक्तव्यः ।
 उक्तम् तत्र धातुग्रहणस्य प्रयोजनम् ।
 उपसर्गात् ऋति धातौ वृद्धिः एव यथा स्यात् ।
 अन्यत् यत् प्राप्नोति तत् मा भूत् इति ।
 उपस्थिते इति उच्यते ।
 किम् इदम् उपस्थितम् नाम ।
 अनार्षः इतिकरणः ।
 सुश्लोका३ इति सुश्लोकेति ।
 अथ वद्वचनम् किमर्थम् ।
 वद्वचनम् प्लुतकार्यप्रतिषेधार्थम् ।
 वद्वचनम् क्रियते प्लुतकार्यप्रतिषेधार्थम् ।
 प्लुतकार्यम् प्रतिषिध्यते ।
 त्रिमात्रता न प्रतिषिध्यते ।
 किम् च इदानीम् त्रिमात्रतायाः अप्रतिषेधे प्रयोजनम् यावता प्लुतकार्ये प्रतिषिद्धे स्वरसन्धिना भवितव्यम् ।
 प्लुतप्रतिषेधे हि प्रगृह्यप्लुतप्रतिषेधप्रसङ्गः अन्येन विहितत्वात् ।
 प्लुतप्रतिषेधे हि सति प्रगृह्यस्य अपि प्लुतस्य त्रिमात्रतायाः प्रतिषेधः प्रसज्येत ।
 अग्नी३ इति , वायू३ इति ।
 किम् च इदानीम् तस्याः अपि त्रिमात्रतायाः अप्रतिषेधे प्रयोजनम् यावता प्लुतकार्ये प्रतिषिद्धे स्वरसन्धिना भवितव्यम् ।
 न भवितव्यम् ।
 किम् कारणम् ।
 अन्येन विहितत्वात् ।
 अन्येन हि लक्षणेन प्लुतप्रगृह्यस्य प्रकृतिभावः उच्यते प्रगृह्यः प्रकृत्या इति ।
 किमर्थम् इदम् उच्यते ।
 ई३ चाक्रवर्मणस्य इति अनुपस्थितार्थम् ।
 अनुपस्थितार्थः अयम् आरम्भः ।
 चिनु हि३ इदम् ।
 चिनु हीदम् ।
 सुनु हि३ इदम् ।
 सुनु हीदम् ।
 ईकारग्रहणेन न अर्थः ।
 अविशेषेण चाक्रवर्मणस्य आचार्यस्य अप्लुतवत् भवति इति एव ।
 इदम् अपि सिद्धम् भवति ।
 वश३ इयम् , वशेयम् ।
 किमर्थः तकारः ।
 तपरः तत्कालस्य इति तत्कलः यथा स्यात् ।
 न एतत् अस्ति प्रयोजनम् ।
 आन्तर्यतः अर्धमात्रिकस्य व्यञ्जनस्य मात्रिकः भविष्यति ।
 न सिध्यति ।
 ऊठि कृते आन्तर्यतः दीर्घस्य दीर्घः प्राप्नोति ।
 तदर्थम् तपरः कृतः ।
 एवमर्थः तपरः क्रियते ।
 कात्पूर्वग्रहणम् किमर्थम् ।
 कात् पूर्वः यथा स्यात् ।
 संस्कर्ता , संस्कर्तुम् ।
 न एतत् अस्ति प्रयोजनम् ।
 सुट् इति आदिलिङ्गः अयम् करोतिः च ककारादिः ।
 तत्र अन्तरेण कात्पूर्वग्रहणम् कात् पूर्वः एव भविष्यति ।
 अतः उत्तरम् पठति सुटि कात्पूर्ववचनम् अककारादौ कात्पूर्वार्थम् ।
 सुटि कात्पूर्ववचनम् क्रियते अककारादौ कात्पूर्वः यथा स्यात् ।
 सञ्चस्करतुः , सञ्चस्करुः ।
 सुटि कात्पूर्ववचनम् अककारादौ कात्पूर्वार्थम् इति चेत् अन्तरेण अपि तत् सिद्धम् ।
 सुटि कात्पूर्ववचनम् अककारादौ कात्पूर्वार्थम् इति चेत् अन्तरेण अपि कात्पूर्वग्रहणम् सिद्धम् ।
 कथम् ।
 द्विर्वचनात् सुट् विप्रतिषेधेन ।
 द्विर्वचनम् क्रियताम् सुट् इति सुट् भविष्यति विप्रतिषेधेन ।
 तत्र द्विर्वचनम् भवति इति अस्य अवकाशः बिभिदतुः , बिभिदुः ।
 सुटः अवकाशः संस्कर्ता , संस्कर्तुम् ।
 इह उभयम् प्राप्नोति सञ्चस्करतुः , सञ्चस्करुः ।
 सुट् भवति विप्रतिषेधेन ।
 द्विर्वचनात् सुट् विप्रतिषेधेन इति चेत् द्विर्भूते शब्दान्तरभावात् पुनः प्रसङ्गः ।
 द्विर्वचनात् सुट् विप्रतिषेधेन इति चेत् द्विर्भूते शब्दान्तरस्य अकृतः सुट् इति पुनः सुट् स्यात् ।
 द्विर्भूते शब्दान्तरभावात् पुनः प्रसङ्गः इति चेत् द्विर्वचनम् ।
 सुटि कृते शब्दान्तरस्य अकृतम् द्विर्वचनम् इति पुनः द्विर्वचनम् प्राप्नोति ।
 तथा च अनवस्था ।
 पुनः सुट् पुनः द्विर्वचनम् इति चक्रकम् अनवस्था प्रसज्येत ।
 न अस्ति चक्रकप्रसङ्गः ।
 न हि अनवस्थाकारिणा शास्त्रेण भवितव्यम् ।
 शास्त्रतः हि नाम व्यवस्थात् ।
 तत्र सुटि कृते द्विर्वचनम् ।
 द्विर्वचनेन अवस्थानम् भविष्यति ।
 अड्व्यवाये उपसङ्ख्यानम् ।
 अड्व्यवाये उपसङ्ख्यानम् कर्तव्यम् ।
 समस्करोत् , समस्कार्षीत् ।
 अभ्यासव्यवाये च ।
 अभ्यासव्यवाये च उपसङ्ख्यानम् कर्तव्यम् ।
 सञ्चस्करतुः , सञ्चस्करुः ।
 किम् उच्यते अभ्यासव्यवाये इति यदा इदानीम् एव उक्तम् द्विर्वचनात् सुट् विप्रतिषेधेन इति ।
 अविप्रतिषेधः वा बहिरङ्गलक्षणत्वात् ।
 अविप्रतिषेधः वा पुनः सुटः ।
 किम् कारणम् ।
 बहिरङ्गलक्षणत्वात् ।
 बहिरङ्गलक्षणः सुट् ।
 अन्तरङ्गम् द्विर्वचनम् ।
 असिद्धम् बहिरङ्गम् अन्तरङ्गे ।
 एवमर्थम् एव तर्हि कात्पूर्वग्रहणम् कर्तव्यम् कात् पूर्वः यथा स्यात् ।
 क्रियमाणे अपि वै कात्पूर्वग्रहणे अत्र न सिध्यति ।
 न हि अयम् कात्पूर्वग्रहणेन शक्यः मध्ये प्रवेशयितुम् ।
 किम् कारणम् ।
 आदिलिङ्गः अयम् क्रियते करोतिः च ककारादिः दृष्टः च ल्पुनः आतिदेशिकः करोतिः अककारादिः ।
 पाक्षिकः अयम् दोषः ।
 कतरस्मिन् पक्षे ।
 सुड्विधौ द्वैतम् भवति ।
 अविशेषेण वा विहितस्य सुटः कात्पूर्वग्रहणम् देशप्रक्ल्̥प्त्यर्थम् स्यात् विशेषेण वा विधिः इति ।
 द्विर्वचनविधौ च अपि द्वैतम् भवति ।
 स्थाने द्विर्वचनम् स्यात् द्विः प्रयोगः वा द्विर्वचनम् इति ।
 तत् यदा द्विः प्रयोगः द्विर्वचनम् अविशेषेण विहितस्य च सुटः कात्पूर्वग्रहणम् देशप्रक्ल्̥प्त्यर्थम् तदा एषः दोषः ।
 यदा हि स्थाने द्विर्वचनम् तदा यदि अविशेषेण विहितस्य सुटः कात्पूर्वग्रहणम् देशप्रक्ल्̥प्त्यर्थम् अथ अपि विशेषविधिः न तदा दोषः भवति ।
 द्विःप्रयोगे च अपि द्विर्वचने न दोषः ।
 सम्परिभ्याम् इति न एषा पञ्चमी ।
 का तर्हि ।
 तृतीया ।
 सम्परिभ्याम् उपसृष्टस्य इति ।
 व्यवहितः च अपि उपसृष्टः भवति ।
 उपदेशिवद्वचनम् च ।
 उपदेशिवद्भावः च वक्तव्यः ।
 किम् प्रयोजनम् ।
 लिटिगुणचङिदीर्घप्रतिषेधार्थम् ।
 लिटि गुणार्थम् चङि दीर्घप्रतिषेधार्थम् ।
 लिटि गुणार्थम् तावत् ।
 सञ्चस्करतुः , सञ्चस्करुः ।
 चङि दीर्घप्रतिषेधार्थम् च ।
 समचिस्करत् ।
 लिटि गुणार्थेन तावत् न अर्थः ।
 वक्ष्यति एतत् संयोगादेः गुणविधाने संयोगोपधाग्रहणम् कृञर्थम् इति ।
 चङि दीर्घप्रतिषेधेन अपि न अर्थः ।
 पदम् इति इयम् भगवतः कृत्रिमा सञ्ज्ञा ।
 युक्तम् इह द्रष्टव्यम् ।
 किम् अन्तरङ्गम् किम् बहिरङ्गम् इति ।
 धातूपसर्गयोः कार्यम् यत् तत् अन्तरङ्गम् ।
 कुतः एतत् ।
 पूर्वम् हि धातुः उपसर्गेण युज्यते पश्चात् साधनेन ।
 न एतत् सारम् ।
 पूर्वम् धातुः साधनेन युज्यते पश्चात् उपसर्गेण ।
 साधनम् हि क्रियाम् निर्वर्तयति ।
 ताम् उपसर्गः विशिनष्ति ।
 अभिनिर्वृत्तस्य च अर्थस्य उपसर्गेण विशेषः शक्यम् कर्तूम् ।
 सत्यम् एवम् एतत् ।
 यः तु असौ धातूपसर्गयोः अभिसम्बन्धः तम् अभ्यन्तरम् कृत्वा धातुः साधनेन युज्यते ।
 अवश्यम् च एतत् एवम् विज्ञेयम् ।
 यः हि मन्यते पूर्वम् धातुः साधनेन युज्यते पश्चात् उपसर्गेण इति तस्य आस्यते गुरुणा इति अकर्मकः उपास्यते गुरुः इति केन सकर्मकः स्यात् ।
 एवम् कृत्वा सुट् सर्वतः अन्तरङ्गतरकः भवति कात्पूर्वग्रहणम् च अपि शक्यम् अकर्तुम् ।
 यदि पुनः अयम् सुट् कात् पूर्वान्तः क्रियेत ।
 कात् पूर्वान्तः इति चेत् रुविधिप्रतिषेधः ।
 कात् पूर्वान्तः इति चेत् कः चित् विधेयः कः चित् पतिषेध्यः ।
 संस्कर्ता ।
 समः विधेयः सुटः प्रतिषेध्यः ।
 समः तावत् न विधेयः ।
 वक्ष्यति एतत् सम्पुङ्कानाम् सत्वम् रुविधौ हि अनिष्टप्रसङ्गः इति ।
 सुटः च अपि न प्रतिषेध्यः ।
 समः सुटि इति द्विसकारकः निर्देशः सुटि सकारादौ इति ।
 अथ वा पदादिः करिय्ष्यते ।
 परादौ इड्ग्रहणप्रसङ्गः ।
 यदि परादिः इड्गुणौ प्राप्नुतः ।
 संस्कृषीष्ट ।
 ऋतः च संयोगादेः इति इट् प्राप्नोति ।
 संस्क्रियते ।
 गुणः अर्तिसंयोगाद्योः इति गुणः प्राप्नोति ।
 एवम् तर्हि अभक्तः करिष्यते ।
 अभक्ते स्वरः ।
 यदि अभक्तः स्वरः न सिध्यति ।
 संस्करोति ।
 तिङ् अतिङः इति निघातः न प्राप्नोति ।
 ननु च सुट् एव अतिङ् ।
 न सुटः परस्य निघातेन भवितव्यम् ।
 किम् कारणम् ।
 नञिवयुक्तम् अन्यसदृशाधिकरणे ।
 तथा हि अर्थगतिः ।
 नञ्युक्तम् इवयुक्तम् च अन्यस्मिन् तत्सदृशे कार्यम् विज्ञायते ।
 तथा हि अर्थः गम्यते ।
 तत् यथा अब्राह्मणम् आनय इति उक्ते ब्राह्मणसदृशम् क्षत्रियम् आनयति ।
 न असौ लोष्टम् आनीया कृती भवति ।
 एवम् इह अपि अतिङ् इति प्रतिषेधात् अन्यस्मात् अतिङ्सदृशात् कार्यम् विज्ञायते ।
 किम् च अन्यत् अतिङ् तिङ्सदृशम् ।
 पदम् ।
 किरतेः हर्षजीविकाकुलायकरणेषु ।
 किरतेः हर्षजीविकाकुलायकरणेषु इति वक्तव्यम् ।
 अपस्किरते वृषभः हृष्टः ।
 अपस्किरते कुक्कुटः भक्षार्थी ।
 अपस्किरते श्वा आश्रयार्थी ।
 किम् इदम् सातत्ये इति ।
 सन्ततभावः सातत्यम् ।
 यदि एवम् सान्तत्ये इति भवितव्यम् ।
 समः हितततयोः वा लोपः ।
 समः हितततयोः वा लोपः वक्तव्यः ।
 संहितम् , सहितम् , सन्ततम् , सततम् ।
 सम्तुमुनोः कामे ।
 सम्तुमुनोः कामे लोपः वक्तव्यः ।
 सकामः , भोक्तुकामः ।
 मनसि च इति वक्तव्यम् ।
 समनाः , भोक्तुमनाः ।
 अवश्यमः कृत्ये ।
 अवश्यमः कृत्ये लोपः वक्तव्यः ।
 अवश्यभाव्यम् ।
 इदम् अतिबहु क्रियते सेविते , असेविते , प्रमाणे इति ।
 सेवितप्रमाणयोः इति एव सिद्धम् ।
 केन इदानीम् असेविते भविष्यति ।
 नञा सेवितप्रतिषेधम् विज्ञास्यामः ।
 न एवम् शक्यम् ।
 सेवितप्रसङ्गे एव स्यात् ।
 असेविते न स्यात् ।
 असेवितग्रहणे पुनः क्रियमाणे बहुव्रीहिः अयम् विज्ञास्यते ।
 अविद्यमानसेविते असेविते इति ।
 तस्मात् असेवितग्रहणम् कर्तव्यम् ।
 विष्किरः शकुनौ विकिरः वा ।
 विष्किरः शकुनौ विकिरः वा इति वक्तव्यम् ।
 शकुनौ वा इति हि उच्यमाने शकुनौ वा स्यात् अन्यत्र अपि नित्यम् ।
 तत् तर्हि वक्तव्यम् ।
 न वक्तव्यम् ।
 न वावचनेन शकुनिः अभिसम्बध्यते ।
 किम् तर्हि ।
 निपातनम् अभिसम्बध्यते विष्किरः इति एतत् निपातनम् शकुनौ वा निपात्यते इति ।
 आश्चर्यम् अद्भुते ।
 आश्चर्यम् अद्भुते इति वक्तव्यम् इह अपि यथा स्यात् ।
 आश्चर्यम् उच्चता वृक्षस्य ।
 आश्चर्यम् नीला द्यौः ।
 आश्चर्यम् अन्तरिक्षे अबन्धनानि नक्षत्राणि न पतन्ति इति ।
 तत् तर्हि वक्तव्यम् ।
 न वक्तव्यम् ।
 अनित्ये इति एव सिद्धम् ।
 इह तावत् आश्चर्यम् उच्चता वृक्षस्य इति ।
 आश्चर्यग्रहणेन न वृक्षः अभिसम्बध्यते ।
 किम् तर्हि ।
 उच्चता ।
 सा च अनित्या ।
 आश्चर्यम् नीला द्यौः इति ।
 न आश्चर्यग्रहणेन द्यौः अभिसम्बध्यते ।
 किम् तर्हि ।
 नीलता ।
 सा च अनित्या ।
 आश्चर्यम् अन्तरिक्षे अबन्धनानि नक्षत्राणि न पतन्ति इति ।
 न आश्चर्यग्रहणेन नक्षत्राणि अभिसम्बध्यन्ते ।
 किम् तर्हि ।
 पतनक्रिया ।
 सा च अनित्या ।
 तत्र अनित्ये इति एव सिद्धम् ।
 मस्करिग्रहणम् शक्यम् अकर्तुम् ।
 कथम् मस्करी परिव्राजकः इति ।
 इनिना एतत् मत्वर्थीयेन सिद्धम् ।
 मस्करः अस्य अस्ति ।
 न वै मस्करः अस्य अस्ति इति मस्करी परिव्राजकः ।
 किम् तर्हि मा कृत कर्माणि ।
 मा कृत कर्माणि ।
 शान्तिः वः श्रेयसी इति आह ।
 अतः मस्करी परिव्राजकः ।
 अविहितलक्षणः सुट् पारस्करप्रभृतिषु द्रष्टव्यः ।
 पारस्करः देशः ।
 कारस्करः वृक्षः ।
 रथस्पा नदी ।
 किष्किन्धा गुहा ।
 किष्कुः ।
 तद्बृहतोः करपत्योः चोरदेवतयोः सुट् तलोपः च ।
 तस्करः , बृहस्पतिः ।
 प्रायस्य चित्तिचित्तयोः सुट् अस्कारः वा ।
 प्रायश्चित्तिः , प्रायश्चित्तम् ।
 किम् अनुदात्तानि पदानि भवन्ति एकम् पदम् वर्जयित्वा ।
 न इति आह ।
 पदे येषाम् उदात्तप्रसङ्गः अनुदात्ताः भवन्ति एकम् अचम् वर्जयित्वा ।
 सः तर्हि तथा निर्देशः कर्तव्यः अनुदात्ताः पदे , अनुदात्ताः पदस्य इति वा ।
 न कर्तव्यः ।
 अनुदात्तम् पदम् एकवर्जम् इति एव सिद्धम् ।
 कथम् ।
 मतुब्लोपः अत्र द्रष्टव्यः ।
 तत् यथा पुष्यकाः एषाम् पुष्यकाः , कालकाः एषाम् कालकाः इति ।
 अथ वा अकारः मत्वर्थीयः ।
 तत् यथा तुन्दः , घाटः इति ।
 किमर्थम् पुनः इदम् उच्यते ।
 आगमस्य विकारस्य प्रकृतेः प्रत्ययस्य च पृथक् स्वरनिवृत्त्यर्थम् एकवर्जम् पदस्वरः ।
 आगमस्य ।
 चतुरनडुहोः आम् उदात्तः ।
 चत्वारः , अनड्वाहः ।
 विकारस्य ।
 अस्थिदधिसक्थ्यक्ष्णाम् अनङ् उदात्तः ।
 अस्थ्ना , दध्ना ।
 प्रकृतेः ।
 गोपायति , धूपायति ।
 प्रत्ययस्य च ।
 कर्तव्यम् , तैत्तिरीयः ।
 एतेषाम् पदे युगपत् स्वरः प्राप्नोति ।
 इष्यते च एकस्य स्यात् इति ।
 तत् च अन्तरेण यत्नम् न सिध्यति इति अनुदात्तम् पदम् एकवर्जम् ।
 एवमर्थम् इदम् उच्यते ।
 न एतत् अस्ति प्रयोजनम् ।
 यौगपद्यम् तवै सिद्धम् ।
 यत् अयम् तवै च अन्तः च युगपत् इति सिद्धे यौगपद्ये यौगपद्यम् शास्ति तत् ज्ञापयति आचार्यः न युगपत् स्वरः भवति इति ।
 पर्यायः तर्हि प्राप्नोति ।
 पर्यायः रिक्तशासनात् ।
 यत् अयम् रिक्ते विभाषा इति सिद्धे पर्याये पर्यायम् शास्ति तत् ज्ञापयति आचार्यः न पर्यायः भवति इति ।
 उदात्ते ज्ञापकम् तु एतत् ।
 एतत् उदात्ते ज्ञापकम् स्यात् ।
 स्वरितेन समाविशेत् ।
 स्वरितेन समावेशः प्राप्नोति ।
 स्वरिते अपि उदात्तः अस्ति ।
 तस्मात् न अर्थः अनेन योगेन ।
 आरभ्यमाणे अपि एतस्मिन् योगे अनुदात्ते विप्रतिषेधानुपपत्तिः एकस्मिन् युगपत् सम्भवात् ।
 अनुदात्ते विप्रतिषेधः न उपपद्यते ।
 पठिष्यति हि आचार्यः विप्रतिषेधम् जे दीर्घात् बह्वचः इति ।
 सः विप्रतिषेधः न उपपद्यते ।
 किम् कारणम् ।
 एकस्मिन् युगपत् सम्भवात् ।
 असति खलु सम्भवे विप्रतिषेधः भवति अस्ति च सम्भवः यत् उभयम् स्यात् ।
 कथम् सम्भवः यदा अनुदात्तम् पदम् एकवर्जम् इति उच्यते ।
 तत् इह न अस्ति ।
 किम् कारणम् ।
 न अनेन उदात्तत्वम् प्रतिषिध्यते ।
 किम् तर्हि अनुदात्तत्वम् अनेन क्रियते अस्ति च सम्भवः यत् उभयोः च उदात्तत्वम् स्यात् अन्येषाम् च अनुदात्तत्वम् ।
 यदि पुनः अयम् अधिकारः विज्ञायेत ।
 किम् कृतम् भवति ।
 अधिकारः प्रतियोगम् तस्य अनिर्देशार्थः इति योगे योगे उपतिष्ठते ।
 जे दीर्घान्तस्य आदिः उदात्तः भवति ।
 उपस्थितम् इदम् भवति अनुदात्तम् पदम् एकवर्जम् इति ।
 अन्त्यात् पूर्वम् बह्वचः ।
 उपस्थितम् इदम् भवति अनुदात्तम् पदम् एकवर्जम् इति ।
 तत्र पूर्वेण अस्तु वर्ज्यमानता परेण वा इति परेण भविष्यति परत्वात् ।
 न एवम् शक्यम् ।
 षाष्थिकः एकः स्वरः सङ्गृहीतः स्यात् ।
 ये अन्ये सप्ताध्याय्याम् स्वराः ते न सङ्गृहीताः स्युः ।
 समानोदरे शयिते ओ च उदात्तः ।
 अस्थिदधिसक्थ्यक्ष्णाम् अनङ् उदात्तः इति ।
 सिद्धम् तु एकाननुदात्तत्वात् ।
 सिद्धम् एतत् ।
 कथम् ।
 एकाननुदात्तत्वात् ।
 एकाननुदात्तम् पदम् भवति इति वक्तव्यम् ।
 किम् इदम् अननुदात्तत्वात् इति ।
 न उदात्तः अनुदात्तः ।
 न अनुदात्तः ।
 अननुदात्तः ।
 एकः अननुदात्तः अस्मिन् तत् इदम् एकाननुदात्तम् ।
 एकाननुदात्तत्वात् इति ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् अनुदात्ते विप्रतिषेधानुपपत्तिः एकस्मिन् युगपत् सम्भवात् इति ।
 न एषः दोषः ।
 परिभाषा इयम् ।
 किम् कृतम् भवति ।
 कार्यकालम् हि सञ्ज्ञापरिभाषम् ।
 यत्र कार्यम् तत्र उपस्थितम् इदम् द्रष्टव्यम् ।
 जे दीर्घान्तस्य आदिः उदात्तः भवति ।
 उपस्थितम् इदम् भवति अनुदात्तम् पदम् एकवर्जम् इति ।
 अन्त्यात् पूर्वम् बह्वचः ।
 उपस्थितम् इदम् भवति अनुदात्तम् पदम् एकवर्जम् इति ।
 तत्र पूर्वेण अस्तु वर्ज्यमानता परेण वा इति परेण भविष्यति परत्वात् ।
 अथ वा न इदम् पारिभाषिकानुदात्तस्य ग्रहणम् ।
 किम् तर्हि ।
 अन्वर्थग्रहणम् ।
 अविद्यमानोदात्तम् अनुदात्तम् इति ।
 एकवर्जम् इति च अप्रसिद्धिः सन्देहात् ।
 एकवर्जम् इति च अप्रसिद्धिः ।
 कुतः सन्देहात् ।
 न ज्ञायते कः एकः वर्जयितव्यः इति ।
 सिद्धम् तु यस्मिन् अनुदात्ते उदात्तवचनानर्थक्यम् तद्वर्जम् ।
 सिद्धम् एतत् ।
 कथम् ।
 यस्मिन् अनुदात्ते उदात्तवचनम् अनर्थकम् स्यात् सः एकः वर्जयितव्यः ।
 प्रकृतिप्रत्यययोः स्वरस्य सावकाशत्वात् अप्रसिद्धिः ।
 प्रकृतिप्रत्यययोः स्वरस्य सावकाशत्वात् अप्रसिद्धिः स्यात् ।
 प्रकृतिस्वरस्य अवकाशः यत्र अनुदात्तः प्रत्ययः ।
 पचति , पठति ।
 प्रत्यययस्वरस्य अवकाशः यत्र अनुदात्ता प्रकृतिः ।
 समत्वम् , सिमत्वम् ।
 इह उभयम् प्राप्नोति ।
 कर्तव्यम्, तैत्तिरीयः ।
 विप्रतिषेधात् प्रत्ययस्वरः ।
 विप्रतिषेधात् प्रत्ययस्वरः भविष्यति ।
 न एवम् ।
 विप्रतिषेधे परम् कार्यम् इति उच्यते ।
 न परः प्रत्ययस्वरः ।
 न एषः दोषः ।
 इष्टवाची परशब्दः ।
 विप्रतिषेधे परम् यत् इष्टम् तत् भवति ।
 विप्रतिषेधात् प्रत्ययस्वरः इति चेत् काम्यादिषु चित्करणम् ।
 विप्रतिषेधात् प्रत्ययस्वरः इति चेत् काम्यादयः चितः कर्तव्याः ।
 पुत्रकाम्यति , गोपायति , ऋतीयते ।
 न एषः दोषः ।
 प्रकृतिस्वरः अत्र बाधकः भविष्यति ।
 प्रकृतिस्वरे प्रत्ययस्वराभावः ।
 प्रकृतिस्वरे प्रत्ययस्वरस्य अभावः ।
 कर्तव्यम्, तैत्तिरीयः ।
 सिद्धम् तु प्रकृतिस्वरबलीयस्त्वात् प्रत्ययस्वरभावः ।
 सिद्धम् एतत् ।
 कथम् ।
 प्रकृतिस्वरात् बलीयस्त्वात् प्रत्ययस्वरस्य भावः सिद्धः ।
 कथम् ।
 प्रकृतिस्वरात् प्रत्ययस्वरः बलीयान् भवति ।
 सतिशिष्टस्वरबलीयस्त्वम् च ।
 सतिशिष्टस्वरः बलीयान् भवति इति वक्तव्यम् ।
 तत् च अनेकप्रत्ययसमासार्थम् ।
 तत् च अवश्यम् सतिशिष्टस्वरबलीयस्त्वम् वक्तव्यम् ।
 किम् प्रयोजनम् ।
 अनेकप्रत्ययार्थम् अनेकसमासार्थम् च ।
 अनेकप्रत्ययार्थम् तावत् ।
 औपगवः ।
 प्रकृतिस्वरम् अण्स्वरः बाधते ।
 औपगवत्वम् ।
 त्वस्वरः अण्स्वरम् बाधते ।
 औपगवत्वकम् ।
 त्वस्वरम् कस्वरः बाधते ।
 अनेकसमासार्थम् ।
 राजपुरुषः , राजपुरुषपुत्रः , राजपुरुषपुत्रपुरुषः ।
 यदि सतिशिष्टस्वरबलीयस्त्वम् उच्यते स्यादिस्वरः सार्वधातुकस्वरम् बाधेत ।
 सुनुतः , चिनुतः ।
 स्यादिस्वराप्रसङ्गः च तासेः परस्य अनुदात्तवचनात् ।
 स्यादिस्वरस्य च अप्रसङ्गः ।
 कुतः ।
 तासेः परस्य अनुदात्तवचनात् ।
 यत् अयम् तासेः परस्य लसार्वधातुकस्य अनुदात्तत्वम् शास्ति तत् ज्ञापयति आचार्यः सतिशिष्टः अपि विकरणस्वरः लसार्वधातुकस्वरम् न बाधते ।
 शास्त्रपरविप्रतिषेधानियमात् वा शब्दविप्रतिषेधात् सिद्धम् ।
 अथ वा शास्त्रपरविप्रतिषेधे न सर्वम् इष्टम् सङ्गृहीतम् भवति इति कृत्वा शब्दविप्रतिषेधः विज्ञास्यते ।
 यदि शब्दविप्रतिषेधः भवति काम्यादयः चितः कर्तव्याः ।
 पुत्रकाम्यति , गोपायति , ऋतीयते ।
 शब्दविप्रतिषेधः नाम भवति यत्र उभयोः युगपत्प्रसङ्गः न च काम्यादिषु युगपत्प्रसङ्गः ।
 विभक्तिस्वरात् नञ्स्वरः बलीयान् ।
 विभक्तिस्वरात् नञ्स्वरः बलीयान् इति वक्तव्यम् ।
 विभक्तिस्वरस्य अवकाशः ।
 तिस्रः तिष्ठन्ति ।
 नञ्स्वरस्य अवकाशः ।
 अब्राह्मणः , अवृषलः ।
 इह उभयम् प्राप्नोति ।
 अतिस्रः ।
 नञ्स्वरः भवति ।
 विभक्तिनिमित्तस्वरात् च ।
 विभक्तिनिमित्तस्वरात् च नञ्स्वरः बलीयान् इति वक्तव्यम् ।
 विभक्तिनिमित्तस्वरस्य अवकाशः ।
 चत्वारः , अनड्वाहः ।
 नञ्स्वरस्य सः एव ।
 इह उभयम् प्राप्नोति ।
 अचत्वारः ।
 अननड्वाहः ।
 यत् च उपपदम् कृति नञ् ।
 यत् च उपपदम् कृति नञ् तस्य स्वरः बलीयान् इति वक्तव्यम् ।
 अकरणिः हि ते वृषल ।
 सहनिर्दिष्टस्य च ।
 सहनिर्दिष्टस्य च नञः स्वरः बलीयान् इति वक्तव्यम् ।
 अव्यथी ।
 किमर्थम् कृषतेः विकृतस्य ग्रहणम् क्रियते न कृषात्वतः इति एव उच्येत ।
 यस्य कृषेः विकरणे एतत् रूपम् तस्य यथा स्यात् ।
 इह मा भूत् ।
 हलस्य कर्षः इति ।
 अथ किमर्थम् मतुपा निर्देशः क्रियते न कर्षात् इति एव उच्येत ।
 कर्षात् इति इयति उच्यमाने यत्र एव आकारात् अनन्तरः घञ् अस्ति तत्र एव स्यात् दायः , धायः ।
 इह न स्यात् पाकः , पाठः ।
 न क्व चित् आकारात् अनन्तरः घञ् अस्ति ।
 इह अपि दायः , धायः इति युका व्यवधानम् ।
 एवम् अपि विहितविषेषनम् आकारग्रहणम् विज्ञायेत ।
 आकारात् यः विहितः इति ।
 मतुब्ग्रहणे पुनः क्रियमाणे न दोषः भवति ।
 अनुदात्तस्य इति किमर्थम् ।
 प्रासङ्गम् वहति प्रासङ्ग्यः ।
 उदात्तलोपे स्वरितोदात्तयोः अभावात् अनुदात्तग्रहणानर्थक्यम् ।
 उदात्तलोपे स्वरितोदात्तयोः अभावात् अनुदात्तग्रहणम् अनर्थकम् ।
 ह हि कः चित् उदात्तः उदात्ते स्वरिते वा लुप्यते ।
 सर्वः अनुदात्ते एव ।
 नन् च अयम् उदात्तः स्वरिते लुप्यते ।
 प्रासङ्गम् वहति प्रासङ्ग्यः इति ।
 एषः अपि निघाते कृते अनुदात्ते एव लुप्यते ।
 इदम् इह सम्प्रधार्यम् ।
 निघातः क्रियताम् लोपः इति ।
 किम् अत्र कर्तव्यम् ।
 परत्वात् लोपः ।
 एवम् तर्हि अयम् अद्य निघातस्वरः सर्वस्वराणाम् अपवादः ।
 न च अपवादविषये उत्सर्गः भिनिविशते ।
 पूर्वम् हि अपवादाः अभिनिविशन्ते पश्चात् उत्सर्गाः ।
 प्रकल्प्य वा अपवादविषयम् ततः उत्सर्गः अभिनिविशते ।
 तत् न तावत् अत्र कदा चित् थाथादिस्वरः भवति ।
 अपवादम् निघातम् प्रतीक्षते ।
 तत्र निघातः क्रियताम् लोपः इति यदि अपि परत्वात् लोपः सः असौ अविद्यमानोदात्तः अनुदात्तः लुप्यते ।
 किम् पुनः अनुदात्तस्य अन्तः उदात्तः भवति आहोस्वित् आदिः ।
 कः च अत्र विशेषः ।
 अन्तः इति चेत् श्नम्क्सयुष्मदस्मदिदङ्किंलोपेषु स्वरः ।
 अन्तः इति चेत् श्नम्क्सयुष्मदस्मदिदङ्किंलोपेषु स्वरः न सिध्यति ।
 श्नम् ।
 विन्दते , खिन्दते ।
 श्नम् ।
 क्स ।
 मा हि धुक्षाताम् ।
 मा हि धुक्षाथाम् ।
 क्स ।
 युष्मदस्मद् ।
 युष्मभ्यम् , अस्मभ्यम् ।
 इदङ्किंलोपः ।
 इयान् , कियान् ।
 अस्तु तर्हि आदिः ।
 आदिः इति चेत् इन्धीत द्वयम् इति अन्तः ।
 आदिः इति चेत् इन्धीत द्वयम् इति अन्तोदात्तत्वम् न सिध्यति ।
 इन्धीत ।
 द्वयम् , त्रयम् ।
 आदौ सिद्धम् ।
 अस्तु तर्हि आदिः उदात्तः भवति इति ।
 ननु च उक्तम् आदिः इति चेत् इन्धीत द्वयम् इति अन्तः इति ।
 विदीन्धिखिदिभ्यः च लसार्वधातुकानुदात्तप्रतिषेधात् लिङि सिद्धम् ।
 विदीन्धिखिदिभ्यः च लसार्वधातुकानुदात्तत्वम् लिङि न इति वक्तव्यम् ।
 लिङ्ग्रहणेन न अर्थः ।
 अविशेषेण इखिदिभ्यः च लसार्वधातुकानुदात्तप्रतिषेधात् लिङि सिद्धम् ।
 विदीन्धिखिदिभ्यः च लसार्वधातुकानुदात्तत्वम् न इति एव ।
 इदम् अपि सिद्धम् भवति ।
 विन्दते , खिन्दते ।
 अयचि कथम् ।
 अयचि चित्करणात् ।
 अयचि चित्करणसामर्थ्यात् अन्तोदात्तत्वम् भविष्यति ।
 किम् धातोः अन्तः उदात्तः भवति आहोस्वित् आदिः इति ।
 कः च अत्र विशेषः ।
 धातोः अन्तः इति चेत् अनुदात्ते च बग्रहणम् ।
 धातोः अन्तः इति चेत् अनुदात्ते च बग्रहणम् कर्तव्यम् ।
 अभ्यस्तानाम् आदिः अनुदात्ते च इति वक्तव्यम् ।
 बग्रहणम् च कर्तव्यम् ।
 बान्तः च पिबिः आद्युदात्तः भवति इति वक्तव्यम् ।
 पिबति ।
 सन् च नित् ।
 सन् च नित् कर्तव्यः ।
 किम् प्रयोजनम् ।
 चिकीर्षति जिहीर्षति ।
 निति इति आद्युदात्तत्वम् यथा स्यात् ।
 अस्तु तर्हि आदिः ।
 आदौ ऊर्णप्रत्ययधातुषु अन्तोदात्तत्वम् ।
 आदौ ऊर्णप्रत्ययधातुषु अन्तोदात्तत्वम् न सिध्यति ।
 ऊर्णोति ।
 ऊर्णु ।
 प्रत्ययधातु ।
 गोपायति , धूपायति , ऋतीयते ।
 अन्तोदात्तवचनात् सिद्धम् ।
 अस्तु तर्हि अन्तोदात्तः भवति इति ।
 ननु च उक्तम् धातोः अन्तः इति चेत् अनुदात्ते च बग्रहणम् कर्तव्यम् इति ।
 यत् तावत् उच्यते ।
 अनुदात्ते च ग्रहणम् कर्तव्यम् इति ।
 क्रियते न्यासे एव ।
 अभ्यस्तानाम् आदिः अनुदात्ते च इति ।
 बग्रहणम् कर्तव्यम् इति ।
 पिबौ निपातनात् ।
 पिबौ आद्युदात्तनिपातनम् क्रियते ।
 सः निपातनस्वरः प्रकृतिस्वरस्य बाधकः भविष्यति ।
 सन् च नित् कर्तव्यः इति ।
 अवश्यम् सनः विशेषणार्थः नकारः कर्तव्यः ।
 क्व विशेषणार्थेन अर्थः ।
 सन्यङोः इति ।
 सयङोः इति इयति उच्यमाने हंसः , वत्सः , अत्र अपि प्राप्नोति ।
 अर्थवद्ग्रहणे न अनर्थकस्य इति एवम् न भविष्यति ।
 इह अपि तर्हि न प्राप्नोति ।
 जुगुप्सते , मीमांसते इति ।
 अर्थवान् एषः ।
 न वै कः चित् अर्थः आदिश्यते ।
 यदि अपि कः चित् अर्थः न आदिश्यते अनिर्दिष्टार्थाः स्वार्थे भवन्ति इति अन्ततः स्वार्थे भविष्यति ।
 कः च अस्य स्वार्थः ।
 प्रकृत्यर्थः ।
 इह अपि प्राप्नोति ।
 हंसः , वत्सः इति ।
 उणादयः अव्युत्पन्नानि प्रातिपदिकानि ।
 सः एषः अनन्यार्थः नकारः कर्तव्यः ।
 न कर्तव्यः ।
 क्रियते न्यासे एव ।
 अथ वा धातोः इति वर्तते ।
 धातोः सशब्दान्तस्य द्वे भवतः इति ।
 चितः सप्रकृतेः बह्वकजर्थम् ।
 चितः सप्रकृतेः इति वक्तव्यम् ।
 किम् प्रयोजनम् ।
 बह्वकजर्थम् ।
 बहुजर्थम् अकजर्थम् च ।
 बहुजर्थम् तावत् ।
 बहुभुक्तम् , बहुकृतम् ।
 अकजर्थम् ।
 सर्वकैः , विश्वकैः , उच्चकैः , नीचकैः , सर्वके , विश्वके ।
 तत् तर्हि वक्तव्यम् ।
 न वक्तव्यम् ।
 मतुब्लोपः अत्र द्रष्टव्यः ।
 तत् यथा पुष्यकाः एषाम् पुष्यकाः कालकाः एषाम् कालकाः इति ।
 अथ वा अकारः मत्वर्थीयः ।
 तत् यथा तुन्दः , घाटः इति ।
 पूर्वसूत्रनिर्देशः च चित्वान् चितः इति ।
 जसः इति किमर्थम् ।
 तिसृका ।
 तिसृभ्यः जस्ग्रहणानर्थक्यम् अन्यत्र अभावात् ।
 तिसृभ्यः जस्ग्रहणम् अनर्थकम् ।
 किम् कारणम् ।
 अन्यत्र अभावात् ।
 न हि अन्यत् तिसृशब्दात् अन्तोदात्तत्वम् प्रयोजयति अन्यत् अतः जसः ।
 किम् कारणम् ।
 बहुवचनविषयः एव तिसृशब्दः ।
 तेन एकवचनद्विवचने न स्तः ।
 शसि भवितव्यम् उदात्तयणः हल्पूर्वात् इति ।
 अन्याः सर्वाः हलादयः विभक्तयः ।
 तत्र षट्त्रिचतुर्भ्यः हलादिः झलि उपोत्तमम् इति अनेन स्वरेण भवितव्यम् ।
 तत्र अन्तरेण जसः ग्रहणम् जसः एव भविष्यति ।
 ननु च इदानीम् एव उदाहृतम् तिसृका इति ।
 नित्स्वरः अत्र बाधकः भविष्यति ।
 न अप्राप्ते अन्यस्वरे तिसृस्वरः आरभ्यते ।
 सः यथा एव अनुदात्तौ सुप्पितौ इति एतम् स्वरम् बाधते एवम् नित्स्वरम् अपि बाधेत ।
 न एषः दोषः ।
 येन न अप्राप्ते तस्य बाधनम् भवति ।
 न च अप्राप्ते अनुदात्तौ सुप्पितौ इति एतस्मिन् तिसृस्वरः आरभ्यते ।
 नित्स्वरः पुनः प्राप्ते च अप्राप्ते च ।
 अथ वा मध्ये अपवादाः पूर्वान् विधीन् बाधन्ते इति एवम् तिसृस्वरः अनुदात्तौ सुप्पितौ इति स्वरम् बाधिष्यते नित्स्वरम् न बाधिष्यते ।
 उपसमस्तार्थम् एके जसः ग्रहणम् इच्छन्ति अतितिस्रौ , अतितिस्रः ।
 शसि स्त्रियाम् प्रतिषेधः वक्तव्यः ।
 चतस्रः पश्य ।
 चतुरः शसि स्त्रियाम् अप्रतिषेधः आद्युदात्तनिपातनात् ।
 चतुरः शसि स्त्रियाम् अप्रतिषेधः ।
 अनर्थकः प्रतिषेधः अप्रतिषेधः ।
 शसि स्वरः कस्मात् न भवति ।
 आद्युदात्तनिपातनात् ।
 आद्युदात्तनिपातनम् करिष्यते ।
 सः निपातनस्वरः शसि स्वरस्य बाधकः भविष्यति ।
 एवम् अपि उपदेशिवद्भावः वक्तव्यः ।
 यथा एव निपातनस्वरः शसि स्वरम् बाधते एवम् विभक्तिस्वरम् अपि बाधेत चतसृणम् इति ।
 विभक्तिस्वरभावः च हलादिग्रहणात् ।
 विभक्तिस्वरभावः च सिद्धः ।
 कुतः ।
 हलादिग्रहणात् ।
 यत् अयम् षट्त्रिचतुर्भ्यः हलादिः इति हलादिग्रहणम् करोति तत् ज्ञापयति आचार्यः न निपातनस्वरः विभक्तिस्वरम् बाधते इति ।
 कथम् कृत्वा ज्ञापकम् ।
 आद्युदात्तनिपातने हि हलादिग्रहणानर्थक्यम् ।
 आद्युदात्तनिपातने हि सति हलादिग्रहणम् अनर्थकम् स्यात् ।
 न हि अन्यत् हलादिग्रहणम् प्रयोजयति अन्यत् अतः चतसृशब्दात् ।
 षट्सञ्ज्ञाः तावत् न प्रयोजयन्ति ।
 किम् कारणम् ।
 बहुवचनविषयत्वात् ।
 तेन द्विवचनैकवचने न स्तः ।
 जश्शसी च अत्र लुप्येते ।
 अन्याः सर्वाः हलादयः विभक्तयः ।
 त्रिशब्दः च अपि न प्रयोजयति ।
 किम् कारणम् ।
 बहुवचनविषयत्वात् ।
 तेन द्विवचनैकवचने न स्तः ।
 असर्वनामस्थानम् इति वचनात् जसि न भविष्यति ।
 शसि भवितव्यम् एकादेशे उदात्तेन उदात्तः इति ।
 अन्याः सर्वाः हलादयः विभक्तयः ।
 तिसृशब्दः च अपि न प्रयोजयति ।
 किम् कारणम् ।
 बहुवचनविषयत्वात् ।
 तेन द्विवचनैकवचने न स्तः ।
 असर्वनामस्थानम् इति वचनात् जसि न भवितव्यम् ।
 शसि भवितव्यम् उदात्तयणः हल्पूर्वात् इति ।
 अन्याः सर्वाः हलादयः विभक्तयः ।
 चतुःशब्दः तिसृशब्दः च अपि न प्रयोजयति ।
 किम् कारणम् ।
 बहुवचनविषयत्वात् ।
 तेन द्विवचनैकवचने न स्तः ।
 असर्वनामस्थानम् इति वचनात् जसि न भवितव्यम् ।
 शसि भवितव्यम् चतुरः शसि इति ।
 अन्याः सर्वाः हलादयः विभक्तयः ।
 तत्र चतसृशब्दात् एकस्मात् शस् असर्वनामस्थानम् अजादिः विभक्तिः अस्ति ।
 यदि च अत्र निपातनस्वरः स्यात् हलादिग्रहणम् अनर्थकम् स्यात् ।
 न एव वा पुनः अत्र शसिस्वरः प्राप्नोति ।
 किम् कारणम् ।
 यणादेशे कृते शसः पूर्वः उदात्तभावी न अस्ति इति कृत्वा ।
 अवशिष्टस्य तर्हि प्राप्नोति ।
 ऋकारेण व्यवहितत्वात् न भविष्यति ।
 यणादेशे कृते न अस्ति व्यवधानम् ।
 स्थानिवद्भावात् व्यवधानम् एव ।
 प्रतिषिध्यते अत्र स्थानिवद्भावः स्वरविधिम् प्रति न स्थानिवत् भवति इति ।
 न एषः अस्ति प्रतिषेधः ।
 उक्तम् एतत् प्रतिषेधे स्वरदीर्घयलोपेषु लोपादादेशः न स्थानिवत् इति ।
 सौ इति किम् इदम् प्रथमैकवचनस्य ग्रहणम् आहोस्वित् सप्तमीबहुवचनस्य ।
 कुतः सन्देहः ।
 समानः निर्देशः ।
 सप्तमीबहुवचनस्य ग्रहणम् ।
 कथम् ज्ञायते ।
 यत् अयम् न गोश्वन्साववर्ण इति गोशुनोः प्रतिषेधम् शास्ति ।
 कथम् कृत्वा ज्ञापकम् ।
 यदि प्रथमैकवचनस्य ग्रहणम् स्यात् गोशुनोः प्रतिषेधवचनम् अनर्थकम् स्यात् ।
 ननु च अर्थसिद्धिः एव एषा ।
 अनुगृहीताः स्मः यैः अस्माभिः प्रथमैकवचनम् आस्थाय गोशुनोः प्रतिषेधः न वक्तव्यः भवति ।
 भवेत् प्रतिषेधः न वक्तव्यः दोषाः तु भवन्ति ।
 तत्र कः दोषः ।
 स्विना खिना ।
 अन्तोदात्तत्वम् न प्राप्नोति ।
 स्विन्खिनौ न स्तः ।
 उक्तम् एतत् एकाक्षरात् कृतः जातेः सप्तम्याम् च न तौ स्मृतौ ।
 स्ववान् , खवान् इति एव भवितव्यम् ।
 इह तर्हि याद्भ्याम् , याभिः इति न सिध्यति ।
 तस्मात् सप्तमीबहुवचनस्य ग्रहणम् ।
 सौ एकाचः उदात्तत्वे त्वन्मदोः प्रतिषेधः ।
 सौ एकाचः उदात्तत्वे त्वन्मदोः प्रतिषेधः वक्तव्यः ।
 त्वया मया ।
 सिद्धम् तु यस्मात् तृतीयादिः तस्य अभावात् सौ ।
 सिद्धम् एतत् ।
 कथम् ।
 यस्मात् अत्र तृतीयादिः विभक्तिः न तत् सौ अस्ति ।
 यदि अपि एतत् सौ न अस्ति प्रकृतिः तु अस्य सौ अस्ति ।
 प्रकृतेः च अनेकाच्त्वात् ।
 यदि अपि तस्य प्रकृतिः अस्ति सौ अनेकाच् तु सा भवति ।
 उत्तरपदग्रहणम् किमर्थम् ।
 यथा एकाज्ग्रहणम् उत्तरपदविशेषणम् विज्ञायेत ।
 एकाचः उत्तरपदात् इति ।
 अथ अक्रियमाणे उत्तरपदग्रहणे कस्य एकाज्ग्रहणम् विशेषणम् स्यात् ।
 समासविशेषणम् ।
 अस्ति च इदानीम् कः चित् एकाच् समासः यदर्थः विधिः स्यात् ।
 अस्ति इति आह शुनः ऊर्क् श्वोर्क् , श्वोर्जा , श्वोर्जे इति ।
 पदादिषु निचन्तानि प्रयोजयन्ति ।
 अन्यानि पदादीनि उदात्तनिवृत्तिस्वरेण सिद्धानि ।
 ऊठि उपधाग्रहणम् अन्त्यप्रतिषेधार्थम् । ऊठि उपधाग्रहणम् कर्तव्यम् ।
 किम् प्रयोजनम् ।
 अन्त्यप्रतिषेधार्थम् ।
 अन्त्यस्य मा भूत् ।
 अक्षद्युवा , अक्षद्युवे ।
 दीर्घग्रहणम् किमर्थम् ।
 अष्टसु प्रक्रमेषु ब्राह्मणः आदधीत ।
 दीर्घात् इति शक्यम् अकर्तुम् ।
 कस्मात् न भवति अष्टसु प्रक्रमेषु ब्राह्मणः आदधीत इति ।
 षट्स्वरः बाधकः भविष्यति ।
 न अप्राप्ते षट्स्वरे अष्टनः स्वरः आरभ्यते ।
 सः यथा एव दीर्घात् बाधते एवम् ह्रस्वात् अपि बाधेत ।
 न दीर्घात् षट्स्वरः प्राप्नोति ।
 किम् कारणम् ।
 आते कृते षट्सञ्ज्ञाभावात् ।
 अतः उत्तरम् पठति अष्टनः दीर्घग्रहणम् षट्सञ्ज्ञाज्ञापकम् आकारान्तस्य नुडर्थम् ।
 अष्टनः दीर्घग्रहणम् क्रियते ज्ञापकार्थम् ।
 किम् ज्ञाप्यम् ।
 एतत् ज्ञापयति आचार्यः भवति आत्वे कृते षट्सञ्ज्ञा इति ।
 किम् एतस्य ज्ञपने प्रयोजनम् ।
 आकारान्तस्य नुडर्थम् ।
 आकारान्तस्य नुड् सिद्धः भवति ।
 अष्टानाम् इति ।
 ननु च नित्यम् आत्वम् ।
 एतत् एव ज्ञापयति विभाषा आत्वम् इति यत् अयम् दीर्घग्रहणम् करोति ।
 इतरथा हि अष्टनः इति एव ब्रूयात् ।
 नद्यजाद्युदात्तत्वे बृहन्महतोः उपसङ्ख्यानम् ।
 नद्यजाद्युदात्तत्वे बृहन्महतोः उपसङ्ख्यानम् कर्तव्यम् ।
 बृहती महती बृहता महता ।
 हल्पूर्वात् इति किमर्थम् ।
 अग्नये वायवे ।
 उदात्तयणि हल्ग्रहणम् नकारान्तार्थम् ।
 उदात्तयणि हल्ग्रहणम् कर्तव्यम् ।
 किम् प्रयोजनम् ।
 नकारान्तार्थम् ।
 नकारान्तात् अपि यथा स्यात् ।
 वाक्पत्नी चित्पत्नी ।
 हल्पूर्वग्रहणानर्थक्यम् च समुदायादेशत्वात् ।
 हल्पूर्वग्रहणम् च अनर्थकम् ।
 किम् काऋअणम् ।
 समुदायादेशत्वात् ।
 समुदायः अत्र आदेशः ।
 स्वरितत्वे च अवचनात् ।
 स्वरितत्वे च हल्पूर्वग्रहणस्य अवचनात् मन्यामहे हल्पूर्वग्रहणम् अनर्थकम् इति ।
 यत् तावत् उच्यते उदात्तयणि हल्ग्रहणम् नकारान्तार्थम् इति क्रियते न्यासे एव ।
 द्विनकारकः निर्देशः ।
 उदात्तयणः हल्पूर्वात् न ऊङ्धात्वोः इति ।
 यत् अपि उच्यते हल्पूर्वग्रहणानर्थक्यम् च समुदायादेशत्वात् इति ।
 अयम् अस्ति केवलः आदेशः ।
 बहुतितवा ।
 मतुबुदात्तत्वे रेग्रहणम् ।
 मतुबुदात्तत्वे रेग्रहणम् कर्तव्यम् ।
 आ रेवान् एतु नः विशः ।
 त्रिप्रतिषेधः च ।
 त्रेः च प्रतिषेधः वक्तव्यः ।
 त्रिवतीः याज्यानुवाक्याः भवन्ति ।
 इह कस्मात् न भवति ।
 किशोरीणाम् , कुमारीणाम् ।
 ह्रस्वात् इति वर्तते ।
 इह अपि तर्हि न प्राप्नोति ।
 अग्नीनाम् , वायूनाम् ।
 किम् कारणम् ।
 दीर्घत्वे कृते ह्रस्वाभावात् ।
 इदम् इह सम्प्रधार्यम् ।
 दीर्घत्वम् क्रियताम् स्वरः इति किम् अत्र कर्तव्यम् ।
 परत्वात् दीर्घत्वम् ।
 एवम् तर्हि नाम्स्वरे मतौ ह्रस्वग्रहणम् ।
 नाम्स्वरे मतौ ह्रस्वग्रहणम् कर्तव्यम् ।
 मतौ ह्रस्वान्तात् इति ।
 तत् तर्हि वक्तव्यम् ।
 न वक्तव्यम् ।
 आह अयम् ह्रस्वान्तात् न च नामि ह्रस्वान्तः अस्ति ।
 तत्र भूतपूर्वगतिः विज्ञास्यते ह्रस्वान्तम् यत् भूतपूर्वम् इति ।
 साम्प्रतिकाभावे भूतपूर्वगतिः विज्ञायते अयम् च अस्ति साम्प्रतिकः तिसृणाम् , चतसृणाम् इति ।
 न एतत् अस्ति ।
 षट्त्रिचतुर्भ्यः हलादिः इति अनेन स्वरेण भवितव्यम् ।
 तस्मिन् नित्ये प्राप्ते इयम् विभाषा आरभ्यते ।
 एवम् तर्हि योगविभागः करिष्यते ।
 षट्त्रिचतुर्भ्यः नाम् उदात्तः भवति ।
 ततः हलादिः ।
 हलादिः च विभक्तिः उदात्ता भवति षट्त्रिचतुर्भ्यः इति ।
 इदम् तर्हि त्वम् नृणम् नृपते जायसे शुचिः ।
 ननु च अत्र अपि नृ च अन्यतरस्याम् इति एषः स्वरः बाधकः भविष्यति ।
 न सिध्यति ।
 न सिध्यति ।
 किम् कारणम् ।
 झल्ग्रहणम् तत्र अनुवर्तते ।
 किम् पुनः कारणम् झल्ग्रहणम् तत्र अनुवर्तते ।
 इह मा भूत् ।
 न्रा न्रे ।
 उदात्तयणः हल्पूर्वात् इति एषः स्वरः अत्र स्वरः बाधकः भविष्यति ।
 इदम् तर्हि नरि ।
 न एकम् उदाहरम् ह्रस्वग्रहणम् प्रयोजयति ।
 यदि एतावत् प्रयोजनम् स्यात् नाम् इति एव ब्रूयात् ।
 तत्र वचनात् भूतपूर्वगतिः विज्ञास्यते ।
 ह्रस्वान्तम् यत् भूतपूर्वम् इति ।
 अथ वा न एवम् विज्ञायते ।
 नाम् स्वरौ मतौ ह्रस्वग्रहणम् कर्तव्यम् इति ।
 कथम् तर्हि ।
 नाम्स्वरे मतौ ह्रस्वात् इति वर्तते इति ।
 सौ इति किम् प्रथमैकवचनस्य ग्रहणम् आहोस्वित् सप्तमीबहुवचनस्य ।
 कुतः सन्देहः ।
 समानः निर्देशः ।
 पुरस्तात् एषः निर्णयः सप्तमीबहुवचनस्य ग्रहणम् इति ।
 इह अपि तत् एव भवितुम् अर्हति ।
 यदि सप्तमीबहुवचनस्य ग्रहणम् ताभ्याम् ब्राह्मणाभ्याम् , याभ्याम् ब्राह्मणाभ्याम् अत्र न प्राप्नोति ।
 विधिः अपि अत्र न सिध्यति ।
 किम् कारणम् ।
 न हि एतत् भवति यत् सौ रूपम् ।
 इदम् तर्हि तेभ्यः ब्राह्मणेभ्यः , येभ्यः ब्राह्मणेभ्यः ।
 विधिः च सिद्द्धः भवति प्रतिषेधः तु न प्राप्नोति ।
 अस्ति पुनः किम् चित् सति इष्टम् सङ्गृहीतम् भवति आहोस्वित् दोषान्तम् एव ।
 अस्ति इति आह ।
 इह याभ्यः ब्राह्मणीभ्यः , ताभ्यः ब्राह्मणीभ्यः इति विधिः च सिद्द्धः भवति प्रतिषेधः च ।
 अस्ति तर्हि प्रथमैकवचनस्य ग्रहणम् ।
 यदि प्रथमैकवचनस्य ग्रहणम् तेन इति स्वरः पुंसि न सिध्यति ।
 न च अवश्यम् पुंसि एव स्त्रियाम् पुंसि नपुंसके च ।
 तेन ब्राह्मणेन तया ब्राह्मण्या तेन कुण्डेन इति ।
 सप्तमीबहुवचनस्य ग्रहणे अपि एषः दोषः ।
 तस्मात् उभाभ्याम् एव प्रतिषेधे यत्ततदोः च ग्रहणम् कर्तव्यम् ।
 न गोश्वन्साववर्णराडङ्क्रुङ्कृद्भ्यः यत्तदोः च इति ।
 तिति प्रत्ययग्रहणम् ।
 तिति प्रत्ययग्रहणम् कर्तव्यम् ।
 इह मा भूत् ।
 ऋ̄तः इत् धातोः ।
 किरति , गिरति ।
 तत् तर्हि वक्तव्यम् ।
 न वक्तव्यम् ।
 न एषः तकारः ।
 कः तर्हि ।
 दकारः ।
 यदि दकारः आन्तर्यतः दीर्घस्य दीर्घः प्राप्नोति ।
 भाव्यमानेन सवर्णानाम् ग्रहणम् न इति एवम् न भविष्यति ।
 यदि भाव्यमानेन सवर्णानाम् ग्रहणम् न इति उच्यते अदसः असेः दात् उ दः मः , अमूभ्याम् इति अत्र न प्राप्नोति ।
 एवम् तर्हि आचार्यप्रवृत्तिः ज्ञापयति भवति उकारेण भाव्यमानेन सवर्णानाम् ग्रहणम् इति यत् अयम् दिवः उत् इति उकारम् तपरम् करोति ।
 एवमर्थम् एव तर्हि प्रत्ययग्रहणम् कर्तव्यम् अत्र मा भूत् इति ।
 न एषः तकाहरः ।
 कः तर्हि ।
 दकारः ।
 यदि दकारः न ज्ञापकम् भवति ।
 एवम् तर्हि तपरः तत्कालस्य इति दकारः अपि चर्त्वभूतः निर्दिश्यते ।
 यदि एवम् चर्त्वस्य असिद्धत्वात् हशि च इति उत्त्वम् प्राप्नोति ।
 सौत्रः निर्देशः ।
 अथ वा असंहितया निर्देशः करिष्यते ।
 अणुदित् सवर्णस्य च अप्रत्ययः , त्तपरः तत्कालस्य इति ।
 अदुपदेशात् इति किम् इदम् विज्ञायते ।
 अकारः यः उपदेशः इति आहोस्वित् अकारान्तम् यत् उपदेशः इति ।
 किम् च अतः ।
 यदि विज्ञायते अकारः यः उपदेशः इति हतः , हथः इति अत्र अपि प्राप्नोति ।
 अथ विज्ञायते अकारान्तम् यत् उपदेशः इति न दोषः भवति ।
 ननु च अकारान्तम् यत् उपदेशः इति विज्ञायमाने अपि अत्र अपि प्राप्नोति ।
 एतत् अपि हि व्यपदेशिवद्भावेन अकारान्तम् भवति उपदेशे ।
 अर्थवता व्यपदेशिवद्भावः ।
 यदि तर्हि अकारान्तम् यत् उपदेशः इति विज्ञायते मा हि धुक्षाताम् , मा हि धुषाथाम् अत्र अपि प्राप्नोति ।
 अस्तु ।
 अनुदात्तत्वे कृते लोपे उदात्तनिवृत्तिस्वरेण सिद्धम् ।
 न सिध्यति ।
 इदम् इह सम्प्रधार्यम् ।
 अद्नुदात्तत्वम् क्रियताम् लोपः इति किम् अत्र कर्तव्यम् ।
 परत्वात् लोपः ।
 एवम् तर्हि इदम् अद्य लसार्वधादुकानुदात्तत्वम् प्रत्ययस्वरस्य अपवादः ।
 न च अपवादविषये उत्सर्गः अभिनिविशते ।
 पूर्वम् हि अपवादाः अभिनिविशन्ते पश्चात् उत्सर्गाः ।
 प्रकल्प्य वा अपवादविषयम् ततः उतस्र्गः अभिनिविशते ।
 तत् न तावत् अत्र कदा चित् प्रत्ययस्वरः भवति ।
 अपवादविषयम् लसार्वधातुकानुदात्तत्वम् प्रतीक्षते ।
 तत्र आनुदात्तत्वम् क्रियताम् लोपः इति किम् अत्र कर्तव्यम् ।
 परत्वात् लोपः ।
 यदि अपि परत्वात् लोपः सः असौ अविद्यमानोदात्ते अनुदात्ते उदात्तः लुप्यते ।
 तास्यादिभ्यः अनुदात्तत्वे सप्तमीनिर्देशः अभ्यस्तसिजर्थः ।
 तास्यादिभ्यः अनुदात्तत्वे सप्तमीनिर्देशः कर्तव्यः ।
 लसार्वधातुके इति वक्तव्यम् ।
 किम् प्रयोजनम् ।
 अभ्यस्तसिजर्थः ।
 अभ्यस्तानाम् आदिः उदात्तः भवति लसार्वधातुके ।
 सिजन्तस्य आदिः उदात्तः भवति लसार्वधातुके ।
 लसार्वधातुकम् इति उच्यमाने तस्य एव आद्युदात्तत्वम् स्यात् ।
 यदि सप्तमीनिर्देशः क्रियते तास्यादीनाम् एव अनुदात्तत्वम् प्राप्नोति ।
 न एषः दोषः ।
 तासियादिभ्यः इति एषा पञ्चमी लसार्वधातुके इति सप्तम्याः षष्ठीम् प्रकल्पयिष्यति तस्मात् इति उत्तरस्य इति ।
 चित्स्वरात् तास्यादिभ्यः अनुदात्तत्वम् विप्रतिषेधेन ।
 चित्स्वरात् तास्यादिभ्यः अनुदात्तत्वम् भवति विप्रतिषेधेन ।
 चित्स्वरस्य अवकाशः चलनः , चोपनः ।
 तास्यादिभ्यः अनुदात्तत्वस्य अवकाशः ।
 आस्ते शेते ।
 इह उभयम् प्राप्नोति ।
 आसीनः , शयानः ।
 तास्यादिभ्यः अनुदात्तत्वम् भवति विप्रतिषेधेन ।
 न एषः युक्तः विप्रतिषेधः ।
 किम् कारणम् ।
 द्विकार्ययोगः हि विप्रतिषेधः ।
 न च अत्र एकः द्विकार्ययुक्तः ।
 आदेः अनुदात्तत्वम् अन्तस्य उदात्तत्वम् ।
 न अवश्यम् द्विकार्ययोगः एव विप्रतिषेधः ।
 किम् तर्हि. असम्भवः अपि ।
 ननु च अत्र अपि अस्ति सम्भवः ।
 आदेः अनुदात्तत्वम् अन्तस्य उदात्तत्वम् इति ।
 अस्ति च सम्भवः यत् उभयम् स्यात् ।
 न एषः अस्ति सम्भवः ।
 वक्ष्यति एतत् स्वरविधौ सङ्घातः कार्यी भवति इति ।
 मुकः च उपसङ्ख्यानम् ।
 मुकः च उपसङ्ख्यानम् कर्तव्यम् ।
 पचमानः , यजमानः ।
 मुका व्यवहितत्वात् अदुपदेशात् लसार्वधातुकम् अनुदात्तम् भवति इति अनुदात्तत्वम् न प्राप्नोति ।
 ननु च अयम् मुक् अदुपदेशभक्तः अदुपदेशग्रहणेन ग्राहिष्यते ।
 न सिध्यति ।
 अङ्गस्य मुक् उच्यते विकरणान्तम् च अङ्गम् ।
 सः असौ सङ्घातभक्तः अशक्यः मुक् अदुपदेशग्रहणेन ग्रहीतुम् ।
 अथ अयम् अद्भक्तः स्यात् गृह्येत अयम् अदुपदेशग्रहणेन ।
 बाढम् गृह्येत ।
 अद्भक्तः तर्हि भविष्यति ।
 तत् कथम् ।
 वक्ष्यति एतस्य परिहारम् ।
 इतः च उपसङ्ख्यानम् ।
 इतः च उपसङ्ख्यानम् कर्तव्यम् ।
 इद्भिः च व्यवहितत्वात् अनुदात्तत्वम् न प्राप्नोति ।
 पचतः , पठतः ।
 इतः च अनेकान्तत्वात् ।
 अनेकान्ताः अनुबन्धाः ।
 यदि अनेकान्ताः अनुबन्धाः अदिप्रभृतिजुहोत्यादिभ्यः प्रतिषेधः वक्तव्यः ।
 अत्तः , जुहुतः इति ।
 अदुपदेशात् इति अनुदात्तत्वम् प्राप्नोति ।
 तत्र अदिप्रभृतिजुहोत्यादिभ्यः अप्रतिषेधः स्थान्यादेशाभावात् ।
 तत्र अदिप्रभृतिभ्यः जुहोत्यादिभ्यः अप्रतिषेधः ।
 अनर्थकः प्रतिषेधः अप्रतिषेधः ।
 अनुदात्तत्वम् कस्मात् न भवति ।
 स्थान्यादेशाभावात् ।
 न एव अत्र स्थानिनम् न एव आदेशम् पश्यामः ।
 अनुदात्तङिद्ग्रहणात् वा ।
 अथ वा यत् अयम् अनुदात्तङिद्ग्रहणम् करोति तत् ज्ञापयति आचार्यः न लुप्तविकरणेभ्यः अनुदात्तत्वम् भवति इति ।
 न एतत् अस्ति ज्ञापकम् ।
 श्ननर्थम् एतत् स्यात् ।
 विन्दाते , खिन्दाते ।
 यत् तर्हि ङिद्ग्रहणम् करोति ।
 न हि श्नम्विकरणः ङित् भवति ।
 ङितः अनुदात्तत्वे विकरणेभ्यः प्रतिषेधः वक्तव्यः ।
 चिनुतः , सुनुतः , लुनीतः , पुनीतः ।
 ङितः इति अनुदात्तत्वम् प्राप्नोति ।
 ङितः अनुदात्तत्वे विकरणेभ्यः अप्रतिषेधः सर्वस्य उपदेशविशेषणत्वात् ।
 ङितः अनुदात्तत्वे विकरणेभ्यः अप्रतिषेधः ।
 अनर्थकः प्रतिषेधः अप्रतिषेधः ।
 अनुदात्तत्वम् कस्मात् न भवति ।
 सर्वस्य उपदेशविशेषणत्वात् ।
 सर्वम् उपदेशग्रहणेन विशेषयिष्यामः ।
 उपदेशे अनुदात्तेतः , उपदेशे ङितः , उपदेशे अकारान्तात् ।
 सिचः आद्युदात्तत्वे अनिटः पितः उपसङ्ख्यानम् ।
 सिचः आद्युदात्तत्वे अनिटः पितः उपसङ्ख्यानम् कर्तव्यम् ।
 मा हि कर्षम् , मा हि कार्षम् ।
 अनिटः इति किमर्थम् ।
 मा हि लविषम् ।
 स्वपादीनाम् वावचनात् अभ्यस्तस्वरः विप्रतिषेधेन ।
 स्वपादीनाम् वावचनात् अभ्यस्तस्वरः भवति विप्रतिषेधेन ।
 स्वपादीनाम् वावचनस्य अवकाशः स्वपन्ति श्वसन्ति ।
 अभ्यस्तस्वरस्य अवकाशः ददति , दधति ।
 इह उभयम् प्राप्नोति ।
 जग्रति ।
 अभ्यस्तस्वरः भवति विप्रतिषेधेन ।
 अनुदात्ते च इति बहुव्रीहिनिर्देशः लोपयणादेशार्थम् ।
 अनुदात्ते च इति बहुव्रीहिनिर्देशः कर्तव्यः ।
 अविद्यमानोदात्ते इति वक्तव्यम् ।
 किम् प्रयोजनम् ।
 लोपयणादेशार्थम् ।
 लोपयणादेशयोः कृतयोः आद्युदात्तत्वम् यथा स्यात् ।
 मा हि दधात् ।
 दधाति अत्र ।
 सर्वस्वरः अनच्कस्य ।
 सर्वस्वरः अनच्कस्य इति वक्तव्यम् ।
 इह मा भूत् सर्वके ।
 भ्यादिग्रहणम् किमर्थम् ।
 इह मा भूत् ।
 ददाति दधाति ।
 न एतत् अस्ति प्रयोजनम् ।
 अभ्यस्तस्वरः अत्र बाधकः भविष्यति ।
 अन्ततः उभयम् स्यात् ।
 अनवकाशाः खलु अपि विधयः बाधकाः भवन्ति सावकाशः च अभ्यस्तस्वरः ।
 कः अवकाशः ।
 मिमीते ।
 अथ प्रत्ययग्रहणम् किमर्थम् ।
 प्रत्ययात् पूर्वस्य उदात्तत्वम् यथा स्यात् ।
 आटः पूर्वस्य मा भूत् इति ।
 बिभयानि ।
 न च एव अस्ति विशेषः प्रत्ययात् वा पूर्वस्य उदात्तत्वे सति आटः वा ।
 अपि च पिद्भक्तः पिद्ग्रहणेन ग्राहिष्यते ।
 इदम् तर्हि प्रयोजनम् ।
 प्रत्ययात् पूर्वस्य उदात्तत्वम् यथा स्यात् ।
 आटः एव मा भूत् इति ।
 एतत् अपि न अस्ति प्रयोजनम् ।
 पिद्भक्तः पिद्ग्रहणेन ग्राहिष्यते ।
 एवम् तर्हि सिद्धे सति यत् प्रत्ययग्रहणम् करोति तत् ज्ञापयति आचार्यः स्वरविधौ सङ्घातः कार्यी भवति इति ।
 किम् एतस्य ज्ञापने प्रयोजनम् ।
 चित्स्वरात् तास्यादिभ्यः अनुदात्तत्वम् विप्रतिषेधेन इति उक्तम् ।
 तत् उपपन्नम् भवति ।
 अथ पूर्वग्रहणम् किमर्थम् न तस्मिन् इति निर्दिष्टे पूर्वस्य इति पूर्वस्य एव भविष्यति ।
 एवम् तर्हि सिद्धे सति यत् पूर्वग्रहणम् करोति तत् ज्ञापयति आचार्यः स्वरविधौ सप्तम्यः तदन्तसप्तम्यः भवन्ति इति ।
 किम् एतस्य ज्ञापने प्रयोजनम् ।
 उपोत्तमम् रिति रिदन्तस्य ।
 चङि अन्यतरस्याम् चङन्तस्य ।
 यदि एतत् ज्ञाप्यते चतुरः शसि इति शसन्तस्य अपि प्राप्नोति ।
 शस्ग्रहणसामर्थ्यात् न भविष्यति ।
 इतरथा हि तत्र एव अयम् ब्रूयात् ऊडिदम्पदाद्यप्पुम्रैद्युभ्यः चतुर्भ्यः च इति ।
 अथ पिद्ग्रहणम् किमर्थम् ।
 इह मा भूत् ।
 जाग्रति. न एतत् अस्ति प्रयोजनम् ।
 भवति एव अत्र पूर्वेण ।
 इदम् तर्हि प्रयोजनम् दरिद्रति ।
 आकारेण व्यवहितत्वात् न भविष्यति ।
 लोपे कृते न अस्ति व्यवधानम् ।
 स्थानिवद्भावाद् व्यवधानम् एव ।
 प्रतिषिध्यते अत्र स्थानिवद्भावः स्वरसन्धिम् प्रति न स्थानिवत् इति ।
 यकि रपरे उपसङ्ख्यानम् ।
 यकि रपरे उपसङ्ख्यानम्कर्तव्यम् ।
 स्तीर्यते स्वयम् एव ।
 उपदेशवचनात् सिद्धम् ।
 उपदेशे इति वक्तव्यम् ।
 उपदेशवचने जनादीनाम् ।
 उपदेशवचने जनादीनाम् स्वरः न सिध्यति ।
 जयते स्वयम् एव ।
 जायते स्वयम् एव ।
 योगविभागात् सिद्धम् ।
 योगविभागः करिष्यते ।
 अजन्तानाम् कर्तृयकि वा आदिः उदात्तः भवति ।
 चीयते स्वयम् एव ।
 चियते स्वयम् एव ।
 जयते स्वयम् एव ।
 जायते स्वयम् एव ।
 ततः उपदेशे ।
 उपदेशे च अजन्तानाम् कर्तृयकि वा आदिः उदात्तः भवति ।
 स्तीर्यते स्वयम् एव ।
 स्तीर्यते स्वयम् एव ।
 तत् तर्हि उपदेशग्रहणम् कर्तव्यम् ।
 न हि अन्तरेण उपदेशग्रहणम् योगाङ्गम् जायते ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 तास्यनुदात्तेन्ङिददुपदेशात् लसार्वधातुकम् अनुदात्तम् अह्न्विङोः इति ।
 ननु च उक्तम् उपदेशवचने जनादीनाम् स्वरः न सिध्यति इति ।
 न एषः दोषः ।
 न एवम् विज्ञायते उपदेशवचने जनादीनाम् स्वरः न सिध्यति इति ।
 कथम् तर्हि ।
 जनादीनाम् अपि आत्त्वे उपदेशवचनम् कर्तव्यम् ।
 तत् तर्हि तत्र उपदेशग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 अनुदात्तोपदेशवनतितनोत्यादीनाम् अनुनासिकलोपः झलि क्ङिति इति ।
 सेड्ग्रहणम् किमर्थम् न थलि इट् अन्तः वा इति उच्येत ।
 इट् अन्तः वा इति उच्यमाने इह अपि प्रसज्येत पपक्थ ।
 न एतत् अस्ति प्रयोजनम् ।
 अचः इति वर्तते ।
 इदम् तर्हि प्रयोजनम् ययाथ इति ।
 किमर्थम् इदम् उच्यते न ञ्निति आदिः नित्यम् इति एव सिद्धम् ।
 ञ्निति इति उच्यते न च अत्र ञ्नितम् पश्यामः ।
 प्रत्ययलक्षणेन ।
 न लुमता तस्मिन् इति प्रत्ययलक्षणप्रतिषेधः ।
 अङ्गाधिकारोक्तस्य सः प्रतिषेधः न लुमता अङ्गस्य इति ।
 अतः उत्तरम् पठति उपमानस्य आद्युदात्तवचनम् ज्ञापकम् अनुबन्धलक्षणे स्वरे प्रत्ययलक्षणप्रतिषेधस्य ।
 उपमानस्य आद्युदात्तवचनम् ज्ञापकार्थम् क्रियते ।
 किम् ज्ञाप्यते ।
 एतत् ज्ञापयति आचार्यः अनुबन्धलक्षणे स्वरे प्रत्ययलक्षणम् न भवति इति ।
 किम् एतस्य ज्ञापने प्रयोजनम् ।
 गर्गः , वत्सः , बिदः , उर्वाः , उष्ट्रग्रीवः , वामरज्जुः ञ्निति इति आद्युदात्तत्वम् मा भूत् इति ।
 इह च अत्रयः इति तद्धितस्य कितः इति अन्तोदात्तत्वम् न भवति ।
 यदि अनुबन्धलक्षणे इति उच्यते पथिप्रियः , मथिप्रियः इति पथिमथोः सर्वनामस्थाने इति आद्युदात्तत्वम् प्राप्नोति ।
 एवम् तर्हि आचार्यः ज्ञापयति स्वरे प्रत्ययलक्षणम् न भवति इति ।
 एवम् अपि सर्पिः आगच्छ , सप्त आगच्छत इति आमन्त्रितस्य च इति आद्युदात्तत्वम् न प्राप्नोति ।
 इह च म हि दताम् , म हि धताम् आदिः सिचः अन्यतरस्याम् इति एषः स्वरः न प्राप्नोति ।
 एवम् तर्हि ज्ञापयति आचार्यः सप्तमीनिर्दिष्टे स्वरे प्रत्ययलक्षणम् न भवति इति ।
 एवम् अपि सर्वस्तोमः , सर्वपृष्ठः सर्वस्य सुपि इति आद्युदात्तत्वम् न प्राप्नोति ।
 अस्तु तर्हि अनुबन्धलक्षणे इति एव ।
 कथम् पथिप्रियः , मथिप्रियः ।
 वक्तव्यम् एव एतत् पथिमथोः सर्वनामस्थाने लुकि लुमता लुप्ते प्रत्ययलक्षणम् न भवति इति ।
 निष्ठायाम् यञि दीर्घत्वे प्रतिषेधः ।
 निष्ठायाम् यञि दीर्घत्वे प्रतिषेधः वक्तव्यः ।
 दत्ताभ्याम् , गुप्ताभ्याम् ।
 न वा बहिरङ्गलक्षणत्वात् ।
 न वा वक्तव्यम् ।
 किम् कारणम् ।
 बहिरङ्गलक्षणत्वात् ।
 बहिरङ्गः अत्र दीर्घः , अन्तरङ्गः स्वरः ।
 असिद्धम् बहिरङ्गम् अन्तरङ्गे ।
 अन्तरेण प्रतिषेधम् अन्तरेण च एताम् परिभाषाम् सिद्धम् ।
 कथम् ।
 न एवम् विज्ञायते न चेत् आकारान्ता निष्ठा इति ।
 कथम् तर्हि ।
 न चेत् आकारात् परा निष्ठा इति ।
 यदि एवम् निर्देशः च एव न उपपद्यते ।
 न हि एषा आकारात् परा पञ्चमी युक्ता ।
 इह च प्राप्नोति ।
 आप्तः , राद्धः इति ।
 एवम् तर्हि न चेत् अवर्णात् परा निष्ठा इति ।
 भवेत् निर्देशः उपपन्नः ।
 इह तु प्राप्नोति ।
 आप्तः , राद्धः इति ।
 इह च न प्राप्नोति ।
 यतः , रतः ।
 एवम् तर्हि विहितविशेषणम् अकारग्रहणम् ।
 न चेत् अकारारान्तात् विहिता निष्ठा इति ।
 एवम् अपि दत्तः , अत्र न प्राप्नोति इह च प्राप्नोति ।
 आप्तः , राद्धः इति ।
 एवम् तर्हि कार्यिविशेषणम् अकारग्रहणम् ।
 न चेत् आकारारः कार्यी भवति ।
 एवम् अपि अद्य अष्टः , कदा अष्टः , अत्र न प्राप्नोति ।
 तस्मात् सुष्ठु उच्यते निष्ठायाम् यञि दीर्घत्वे प्रतिषेधः , न वा बहिरङ्गलक्षणत्वात् इति ।
 किम् निपात्यते ।
 आशिते कर्तरि निपातनम् उपधादीर्हत्वम् आद्युदात्तत्वम् च ।
 आशितः इति क्तः कर्तरि निपात्यते उपधादीर्हत्वम् ।
 आशितवान् आशितः ।
 आद्युदात्तत्वम् च निपात्यते ।
 आद्युदात्तत्वम् अनिपात्यम् ।
 अधिकारात् सिद्धम् ।
 उपधादीर्हत्वम् अनिपात्यम् ।
 आङ्पूर्वस्य प्रयोगः ।
 यदि एवम् अवग्रहः प्राप्नोति ।
 न लक्षणेन पदकाराः अनुवर्त्याः ।
 पद्कारैः नाम लक्षणम् अनुवर्त्यम् ।
 यथालक्षणम् पदम् कर्तव्यम् ।
 किम् इयम् प्राप्ते विभाषा आहोस्वित् अप्राप्ते ।
 कथम् च प्राप्ते कथम् वा अप्राप्ते ।
 यदि सञ्ज्ञायाम् उपमानम् , निष्ठा च द्व्यच् अनात् इति नित्ये प्राप्ते आरम्भः तत प्राप्ते अन्यत्र वा अप्राप्ते ।
 वेणुरिक्तयोः अप्राप्ते ।
 वेणुरिक्तयोः अप्राप्ते विभाषा प्राप्ते नित्यः विधिः ।
 वेणुः इव वेणुः ।
 रिक्तः नाम कः चित् ।
 उपोत्तमग्रहणम् किमर्थन् न रिति पूर्वम् इति एव उच्येत ।
 तत्र अयम् अपि अर्थः ।
 मतोः पूर्वम् आत् सञ्ज्ञायाम् स्त्रियाम् इति अत्र पूर्वग्रहणम् न कर्तव्यम् भवति ।
 एवम् तर्हि उपोत्तमग्रहणम् उत्तरार्थम् ।
 चङि अन्यतरस्याम् उपोत्तमम् इति एव ।
 इह मा भूत् ।
 मा हि स्म दधत् ।
 किमर्थम् इदम् उच्यते न वत्याः इति एव उच्यते ।
 वत्याः इति इयति उच्यमाने राजवती , अत्र अपि प्रसज्येत ।
 अथ अवत्याः इति उच्यमाने कस्मात् एव अत्र न भवति ।
 असिद्धः नलोपः ।
 तस्य असिद्धत्वात् न एषः अवतीशब्दः ।
 कः तर्हि ।
 अन्वतीशब्दः ।
 यथा एव तर्हि नलोपस्य असिद्धत्वात् न अवतीशब्दः एवम् वत्वस्य अपि असिद्धत्वात् न अवतीशब्दः ।
 आश्रयात् सिद्धत्वम् स्यात् ।
 चोः अतद्धिते ।
 चुस्वरः अतद्धिते इति वक्तव्यम् ।
 इह मा भूत् ।
 दाधीचः , माधूचः इति ।
 तत् तर्हि वक्तव्यम् ।
 न वक्तव्यम् ।
 प्रत्ययस्वरः अत्र बाधकः भविष्यति ।
 स्थानान्तरप्राप्तः चुस्वरः ।
 प्रत्ययस्वरस्य अपवादः अनुदात्तौ सुप्पितौ इति ।
 अनुदात्तौ सुप्पितौ इति अस्य उदात्तनिवृत्तिस्वरः ।
 उदात्तनिवृत्तिस्वरस्य चुस्वरः ।
 सः यथा एव उदात्तनिवृत्तिस्वरम् बाधते एवम् प्रत्ययस्वरम् अपि बाधेत ।
 न अत्र उदात्तनिवृत्तिस्वरः प्राप्नोति ।
 किम् कारणम् ।
 न गोश्वन्साववर्ण इति प्रतिषेधात् ।
 न एषः उदात्तनिवृत्तिस्वरस्य प्रतिषेधः ।
 कस्य तर्हि ।
 तृतीयादिस्वरस्य ।
 यत्र तर्हि तृतीयादिस्वरः न अस्ति दधीचः पश्य इति ।
 एवम् तर्हि न तृतीयादिलक्षणस्य प्रतिषेधम् षिष्मः ।
 किम् तर्हि ।
 येन केन चित् लक्षणेन प्राप्तस्य विभक्तिस्वरस्य प्रतिषेधम् ।
 यदि विभक्तिस्वरस्य प्रतिषेधः वृक्षवान् , प्लक्षवान् अत्र न प्राप्नोति ।
 मतुब्ग्रहणम् अपि प्रकृतम् अनुवर्तते ।
 क्व प्रकृतम् ।
 ह्रस्वनुड्भ्याम् मतुप् इति ।
 यदि तत् अनुवर्तते वेतस्वान् इति अत्र प्राप्नोति ।
 मतुब्ग्रहणम् अनुवर्तते ड्मतुप् च एषः ।
 यदि तरि मतुब्ग्रहणे ड्मतुपः ग्रहणम् न भवति वेतस्वान् इति अत्र वत्वम् न प्राप्नोति ।
 सामान्यग्रहणम् वत्वे इह पुनः विशिष्टस्य ग्रहणम् ।
 यत्र तर्हि विभक्तिः न अस्ति दधीची इति ।
 यदि पुनः अयम् उदात्तनिवृत्तिस्वरस्य अपि प्रतिषेधः विज्ञायेत ।
 न एवम् शक्यम् ।
 इह अपि प्रसज्येत कुमारी इति ।
 सतिशिष्टः खलु अपि चुस्वरः ।
 कथम् ।
 चौ इति उच्यते ।
 यत्र अस्य एतत् रूपम् ।
 अजादौ असर्वनामस्थाने अभिनिर्वृत्ते अकारलोपे नकारलोपे च ।
 तस्मात् सुष्थु उच्यते चोः अतद्धिते इति ।
 समासान्तोदात्तत्वे व्यञ्जनान्तेषु उपसङ्ख्यानम् ।
 समासान्तोदात्तत्वे व्यञ्जनान्तेषु उपसङ्ख्यानम् कर्तव्यम् राजदृषत्, ब्राह्मणसमित् ।
 हल्स्वरप्राप्तौ वा व्यञ्जनम् अविद्यमानवत् ।
 अथ वा हल्स्वरप्राप्तौ व्यञ्जनम् अविद्यमानवत् भवति इति एषा परिभाषा कर्तव्या ।
 किमर्थम् इदम् उभयम् उच्यते न हल्स्वरप्राप्तौ अविद्यमानवत् इति एव उच्यते स्वरप्राप्तौ व्यञ्जनम् अविद्यमानवत् भवति इति वा ।
 द्विर्बद्धम् सुबद्धम् भवति इति ।
 यदि हल्स्वरप्राप्तौ व्यञ्जनम् अविद्यमानवत् इति उच्यते दधि , उदात्तात् अनुदात्तस्य स्वरितः इति स्वरितत्वम् न प्राप्नोति ।
 उदात्तात् च स्वरविधौ व्यञ्जनम् अविद्यमानवत् भवति इति एषा परिभाषा कर्तव्या ।
 कानि एतस्याः परिभाषायाः प्रयोजनानि ।
 प्रयोजनम् लिदाद्युदात्तान्तोदात्त्विधयः ।
 लिति प्रत्ययात् पूर्वम् उदात्तम् भवति इति इह एव स्यात् भौरिकिविधम् , भौलिकिविधम् ।
 चिकीर्षकः , जिहीर्षकः इति अत्र न स्यात् ।
 ञ्निति आदिः नित्यम् इति इह एव स्यात् अहिचुम्बुकायनिः , आग्निवेश्यः ।
 गार्ग्यः , कृतिः इति अत्र न स्यात् ।
 धातोः अन्तः उदात्तः भवति इति इह एव स्यात् ऊर्णोति ।
 पचति इति अत्र न स्यात् ।
 इदम् तावत् यत् उच्यते हल्स्वरप्राप्तौ व्यञ्जनम् अविद्यमानवत् भवति इति कथम् हि हलः नाम स्वरप्राप्तिः स्यात् ।
 तत् च अपि ब्रुवता उदात्तात् च स्वरविधौ इति वक्तव्यम् ।
 तथा अनुदात्तादेः अन्तोदात्तात् च यत् उच्यते तत् व्यञ्जनादेः व्यञ्जनान्तात् च न प्राप्नोति ।
 यदि पुनः स्वरविधौ व्यञ्जनम् अविद्यमानवत् भवति इति उच्येत ।
 अथ स्वरविधौ व्यञ्जनम् अविद्यमानवत् भवति इति उच्यमाने अनुदात्तादेः अन्तोदात्तात् च यत् उच्यते तत् किम् सिद्धम् भवति व्यञ्जनादेः व्यञ्जनान्तात् च ।
 बाढम् सिद्धम् ।
 कथम् ।
 स्वरविधिः इति सर्वविभक्त्यन्तः समासः स्वरेण विधिः स्वरविधिः , स्वरस्य विधिः स्वरविधिः इति ।
 न एवम् शक्यम् ।
 इह हि दोषः स्यात् ।
 उदश्वित्वान् घोषः , विद्युत्वान् बलाहकः इति ।
 ह्रस्वनुड्भ्याम् मतुप् इति एषः स्वरः प्रसज्येत ।
 अस्तु तर्हि हल्स्वरप्राप्तौ व्यञ्जनम् अविद्यमानवत् भवति इति ।
 ननु च उक्तम् कथम् हि हलः नाम स्वरप्राप्तिः स्यात् ।
 उच्चैः उदात्तः , नीचैः अनुदात्तः इति अत्र षष्ठीनिर्दिष्टम् अज्ग्रहणम् निवृत्तम् ।
 तस्मिन् निवृत्ते हलः अपि स्वरप्राप्तिः भवति ।
 यत् अपि उच्यते उदात्तात् च स्वरविधौ इति वक्तव्यम् इति ।
 न वक्तव्यम् ।
 न इदम् पारिभाषिकस्य अनुदात्तस्य ग्रहणम् ।
 किम् तर्हि ।
 अन्वर्थग्रहणम् ।
 अविद्यमानोदात्तम् अनुदात्तम् ।
 तस्य स्वरितः इति ।
 यत् अपि उच्यते तत् व्यञ्जनादेः व्यञ्जनान्तात् च न प्राप्नोति इति ।
 आचार्यप्रवृत्तिः ज्ञापयति सिद्धम् तत् भवति व्यञ्जनादेः व्यञ्जनान्तात् च इति यत् अयम् न उत्तरपदे अनुदात्तादौ इति उक्त्वा अपृथिवीरुद्रल्क्पूषमन्थिषु इति प्रतिषेधम् शास्ति ।
 सा तर्हि एषा परिभाषा कर्तव्या ।
 न कर्तव्या ।
 आचार्यप्रवृत्तिः ज्ञापयति भवति एषा परिभाषा यत् अयम् यतः अनावः इति नावः प्रतिषेधम् शास्ति ।
