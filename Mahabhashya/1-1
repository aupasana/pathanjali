 अथ शब्दानुशासनम् ।
 अथ इति अयम् शब्दः अधिकारार्थः प्रयुज्यते ।
 शब्दानुशासनम् शास्त्रम् अधिकृतम् वेदितव्यम् ।
 केषाम् शब्दानाम् ।
 लौकिकानाम् वैदिकानाम् च ।
 तत्र लौकिकाः तावत् गौः अश्वः पुरुषः हस्ती शकुनिः मृगः ब्राह्मणः इति ।
 वैदिकाः खलु अपि शम् नः देवीः अभिष्टये ।
 इषे त्वा ऊर्जे त्वा ।
 अग्निम् ईल्̥ए पुरोहितम् ।
 अग्ने अयाहि वीतये इति ।
 अथ गौः इति अत्र कः शब्दः ।
 किम् यत् तत् सास्नालाङ्गूलककुदखुरविषाणि अर्थरूपम् सः शब्दः ।
 न इति आह ।
 द्रव्यम् नाम तत् ।
 यत् तर्हि तत् इङ्गितम् चेष्टितम् निमिषितम् सः शब्दः ।
 न इति आह ।
 क्रिया नाम सा ।
 यत् तर्हि तत् शुक्लः नीलः कृष्णः कपिलः कपोतः इति सः शब्दः ।
 न इति आह ।
 गुणः नाम सः ।
 यत् तर्हि तत् भिन्नेषु अभिन्नम् छिन्नेषु अच्छिन्नम् सामान्यभूतम् सः शब्दः ।
 न इति आह ।
 आकृतिः नाम सा ।
 कः तर्हि शब्दः ।
 येन उच्चारितेन सास्नालाङ्गूलककुदखुरविषाणिनाम् सम्प्रत्ययः भवति सः शब्दः ।
 अथ वा प्रतीतपदार्थकः लोके ध्वनिः शब्दः इति उच्यते ।
 तत् यथा शब्दम् कुरु मा शब्दम् कार्षीः शब्दकारी अयम् माणवकः इति ।
 ध्वनिम् कुर्वन् एवम् उच्यते ।
 तस्मात् ध्वनिः शब्दः ।
 कानि पुनः शब्दानुशासनस्य प्रयोजनानि ।
 रक्षोहागमलघ्वसन्देहाः प्रोयोजनम् ।
 रक्षार्थम् वेदानाम् अध्येयम् व्याकरणम् ।
 लोपागमवर्णविकारज्ञः हि सम्यक् वेदान् परिपालयिष्यति ।
 ऊहः खलु अपि. न सर्वैः लिङ्गैः न च सर्वाभिः विभक्तिभिः वेदे मन्त्राः निगदिताः. ते च अवश्यम् यज्ञगतेन यथायथम् विपरिणमयितव्याः. तान् न अवैयाकरणः शक्नोति यथायथम् विपरिणमयितुम्. तस्मात् अध्येयम् व्याकरणम् ।
 आगमः खलु अपि ।
 ब्राह्मणेन निष्कारणः धर्मः षडङ्गः वेदः अध्येयः ज्ञेयः इति ।
 प्रधानम् च षट्सु अङ्गेषु व्याकरणम् ।
 प्रधाने च कृतः यत्नः फलवान् भवति ।
 लघ्वर्थम् च अध्येयम् व्याकरणम्. ब्राह्मणेन अवश्यम् शब्दाः ज्ञेयाः इति ।
 न च अन्तरेण व्याकरणम् लघुना उपायेन शब्दाः शक्याः ज्ञातुम् ।
 असन्देहार्थम् च अध्येयम् व्याकरणम् ।
 याज्ञिकाः पठन्ति ।
 स्थूलपृषतीम् आग्निवारुणीम् अनड्वाहीम् आलभेत इति ।
 तस्याम् सन्देहः स्थूला च असौ पृषती च स्थूलपृषती स्थूलानि पृषन्ति यस्याः सा स्थूलपृषती ।
 ताम् न अवैयाकरणः स्वरतः अध्यवस्यति ।
 यदि पूर्वपदप्रकृतिस्वरत्वम् ततः बहुव्रीहिः. अथ अन्तोदात्तत्वम् ततः तत्पुरुषः इति ।
 इमानि च भूयः शब्दानुशासनस्य प्रयोजनानि ।
 ते असुराः , दुष्टः शब्दः , यत् अधीतम् , यः तु प्रयुङ्क्ते , अविद्वांसः , विभक्तिम् कुर्वन्ति , यः वै इमाम् , चत्वारि , उत त्वः , सक्तुम् इव , सारस्वतीम् , दशम्याम् पुत्रस्य , सुदेवः असि वरुण इति ।
 ते असुराः ।
 ते असुराः हेलयः हेलयः इति कुर्वन्तः परा बभूवुः ।
 तस्मात् ब्राह्मणेन न म्लेच्छितवै न अपभाषितवै ।
 म्लेच्छः ह वै एषः यत् अपशब्दः ।
 म्लेच्छाः मा भूम इति अध्येयम् व्याकरणम् ।
 ते असुराः
 दुष्टः शब्दः ।
 दुष्टः शब्दः स्वरतः वर्णतः वा मिथ्या प्रयुक्तः न तम् अर्थम् आह ।
 सः वाग्वज्रः यजमानम् हिनस्ति यथा इन्द्रशत्रुः स्वरतः अपराधात् ।
 दुष्टान् शब्दान् मा प्रयुक्ष्महि इति अध्येयम् व्याकरणम् ।
 दुष्टः शब्दः ।
 यत् अधीतम् ।
 यत् अधीतम् अविज्ञातम् निगदेन एव शब्द्यते अनग्नौ इव शुष्कैधः न तत् ज्वलति कर्हि चित् ।
 तस्मात् अनर्थकम् मा अधिगीष्महि इति अध्येयम् व्याकरणम्. यत् अधीतम् ।
 यः तु प्रयुङ्क्ते ।
 यः तु प्रयुङ्क्ते कुशलः विशेषे शब्दान् यथावत् व्यवहारकाले सः अनन्तम् आप्नोति जयम् परत्र वाग्योगवित् दुष्यति च अपशब्दैः ।
 कः ।
 वाग्योगवित् एव ।
 कुतः एतत् ।
 यः हि शब्दान् जानाति अपशब्दान् अपि असौ जानाति ।
 यथा एव हि शब्दज्ञाने धर्मः एवम् अपशब्दज्ञाने अपि अधर्मः ।
 अथ वा भूयान् अधर्मः प्राप्नोति ।
 भूयांसः अपशब्दाः अल्पीयांसः शब्दाः ।
 एकैकस्य हि शब्दस्य बहवः अपशब्दाः ।
 तत् यथा गौः इति अस्य शब्दस्य गावी गोणी गोता गोपोतलिका इति एवमादयः अपभ्रंशाः ।
 अथ यः अवाग्योगवित् ।
 अज्ञानम् तस्य शरणम् ।
 न अत्यन्ताय अज्ञानम् शरणम् भवितुम् अर्हति ।
 यः हि अजानन् वै ब्राह्मणम् हन्यात् सुराम् वा पिबेत् सः अपि मन्ये पतितः स्यात्. एवम् तर्हि सः अनन्तम् आप्नोति जयम् परत्र वाग्योगवित् दुष्यति च अपशब्दैः ।
 कः. अवाग्योगवित् एव ।
 अथ यः वाग्योगवित् ।
 विज्ञानम् तस्य शरणम् ।
 क्व पुनः इदम् पठितम् ।
 भ्राजाः नाम श्लोकाः ।
 किम् च भोः श्लोकाः अपि प्रमाणम् ।
 किम् च अतः ।
 यदि प्रमाणम् अयम् अपि श्लोकः प्रमाणम् भवितुम् अर्हति ।
 यत् उदुम्बरवर्णानाम् घटीनाम् मण्डलम् महत् पीतम् न स्वर्गम् गमयेत् किम् तत् क्रतुगतम् नयेत् इति ।
 प्रमत्तगीतः एषः तत्रभवतः ।
 यः तु अप्रमत्तगीतः तत् प्रमानम् ।
 यस् तु प्रयुङ्क्ते ।
 अविद्वांसः ।
 अविद्वांसः प्रत्यभिवादे नाम्नः ये प्लुतिम् न विदुः कामम् तेषु तु विप्रोष्य स्त्रीषु इव अयम् अहम् वदेत् ।
 अभिवादे स्त्रीवत् मा भूम इति अध्येयम् व्याकरणम् ।
 अविद्वांसः
 विभक्तिम् कुर्वन्ति ।
 याज्ञिकाः पठन्ति प्रयाजाः सविभक्तिकाः कार्याः इति ।
 न च अन्तरेण व्याकरणम् प्रयाजाः सविभक्तिकाः शक्याः कर्तुम्. विभक्तिम् कुर्वन्ति
 यः वै इमाम् ।
 यः वै इमाम् पदशः स्वरशः अक्षरशः वाचम् विदधाति सः आर्त्विजीनः ।
 आर्त्विजीनाः स्याम इति अध्येयम् व्याकरणम् ।
 यः वै इमाम् ।
 चत्वारि ।
 चत्वरि शृङ्गा त्रयः अस्य पदा द्वे शीर्षे सप्त हस्तासः अस्य त्रिधा बद्धः वृषभः रोरवीति महः देवः मर्त्यान् अ विवेश ।
 चत्वारि शृङ्गानि चत्वारि पदजातानि नामाख्यातोपसर्गनिपाताः च ।
 त्रयः अस्य पादाः त्रयः कालाः भूतभविष्यद्वर्तमानाः ।
 द्वे शीर्षे द्वौ शब्दात्मानौ नित्यः कार्यः च ।
 सप्त हस्तासः अस्य सप्त विभक्तयः ।
 त्रिधा बद्धः त्रिषु स्थानेषु बद्धः उरसि कण्ठे शिरसि इति ।
 वृषभः वर्षणात् ।
 रोरवीति शब्दम् करोति ।
 कुतः एतत् ।
 रौतिः शब्दकर्मा ।
 महः देवः मर्त्यान् आविवेश इति ।
 महान् देवः शब्दः ।
 मर्त्याः मरणधर्माणः मनुष्याः ।
 तान् आविवेश ।
 महता देवेन नः साम्यम् यथा स्यात् इति अध्येयम् व्याकरणम् ।
 अपरः आह चत्वरि वक् परिमिता पदनि तनि विदुः ब्राह्मण ये मनीषिणः गुहा त्रीणि निहिता न इङ्गयन्ति तुरीयम् वाचः मनुष्याः वदन्ति ।
 चत्वारि वाक् परिमिता पदानि ।
 चत्वारि पदजातानि नामाख्यातोपसर्गनिपाताः च ।
 तानि विदुः ब्राह्मणाः ये मनीषिणः ।
 मनसः ईषिणः मनीषिणः ।
 गुहा त्रीणि निहिता न इङ्गयन्ति ।
 गुहायाम् त्रीणि निहितानि न इङ्गयन्ति ।
 न चेष्टन्ते ।
 न निमिषन्ति इति अर्थः ।
 तुरीयम् वाचः मनुष्याः वदन्ति ।
 तुरीयम् ह वै एतत् वाचः यत् मनुष्येषु वर्तते ।
 चतुर्थम् इति अर्थः ।
 चत्वारि ।
 उत त्वः ।
 उत त्वः पश्यन् न ददर्श वचम् उत त्वः श्र्ण्वन् न शृणोति एनाम् उतो त्वस्मै तन्वम् विसस्रे जाय इव पत्ये उशती सुवसाः ।
 अपि खलु एकः पश्यन् अपि न पश्यति वाचम् ।
 अपि खलु एकः श्र्ण्वन् अपि न श्र्णोति एनाम् ।
 अविद्वांसम् आह अर्धम् ।
 उतो त्वस्मै तन्वम् विसस्रे ।
 तनुम् विवृणुते ।
 जाया इव पत्ये उशती सुवासाः ।
 तद् यथा जाया पत्ये कामयमाना सुवासाः स्वम् आत्मानम् विवृणुते एवम् वाक् वाग्विदे स्वात्मानम् विवृणुते ।
 वाक् नः विवृणुयात् आत्मानम् इति अध्येयम् व्याकरणम् ।
 उत त्वः ।
 सक्तुम् इव ।
 सक्तुम् इव तितौना पुनन्तः यत्र धीराः मनसा वचम् अक्रत अत्रा सखायः सख्यनि जानते भद्र एषाम् लक्ष्मीः निहिता अधि वाचि ।
 सक्तुः सचतेः दुर्धावः भवति ।
 कसतेः वा विपरीतात् विकसितो भवति ।
 तितौ परिपवनम् भवति ततवत् वा तुन्नवत् वा ।
 धीराः ध्यानवन्तः मनसा प्रज्ञानेन वाचम् अक्रत वाचम् अकृषत ।
 अत्रा सखायः सख्यानि जानते ।
 सायुज्यानि जानते ।
 क्व ।
 यः एषः दुर्घः मार्गः एकगम्यः वाग्विषयः ।
 के पुनः ते ।
 वैयाकरणाः ।
 कुतः एतत् ।
 भद्रा एषाम् लक्ष्मीः निहिता अधि वाचि ।
 एषाम् वाचि भद्रा लक्ष्मीः निहिता भवति ।
 लक्ष्मीः लक्षणात् भासनात् परिवृढा भवति ।
 सक्तुम् इव ।
 सारस्वतीम्. याज्ञिकाः पठन्ति आहिताग्निः अपशब्दम् प्रयुज्य प्रायश्चित्तीयाम् सारस्वतीम् इष्टिम् निर्वपेत् इति ।
 प्रायश्चित्तीयाः मा भूम इति अध्येयम् व्याकरणम् ।
 सारस्वतीम् ।
 दशम्याम् पुत्रस्य ।
 याज्ञिकाः पठन्ति दशम्युत्तरकालम् पुत्रस्य जातस्य नाम विदध्यात् घोषवदादि अन्तरन्तःस्थम् अवृद्धम् त्रिपुरुषानूकम् अनरिप्रतिष्ठितम् ।
 तत् हि प्रतिष्ठिततमम् भवति ।
 द्व्यक्षरम् चतुरक्षरम् वा नाम कृतम् कुर्यात् न तद्धितम् इति ।
 न च अन्तरेण व्याकरणम् कृतः तद्धिताः वा शक्याः विज्ञातुम् ।
 दशम्याम् पुत्रस्य ।
 सुदेवः असि ।
 सुदेवः असि वरुण यस्य ते सप्त सिन्धवः अनुक्षरन्ति काकुदम् सूर्म्यम् सुषिरम् इव ।
 सुदेवः असि वरुण सत्यदेवः असि यस्य ते सप्त सिन्धवः सप्त विभक्तयः ।
 अनुक्षरन्ति काकुदम् ।
 काकुदम् तालु ।
 काकुः जिह्वा सा अस्मिन् उद्यते इति काकुदम् ।
 सूर्म्यम् सुषिराम् इव ।
 तद् यथा शोभनाम् ऊर्मीम् सुषिराम् अग्निः अन्तः प्रविश्य दहति एवम् तव सप्त सिन्धवः सप्त विभक्तयः तालु अनुक्षरन्ति ।
 तेन असि सत्यदेवः ।
 सत्यदेवाः स्याम इति अध्येयम् व्याकरणम् ।
 सुदेवः असि ।
 किम् पुनः इदम् व्याकरनम् एव अधिजिगांसमानेभ्यः प्रयोजनम् अन्वाख्यायते न पुनः अन्यत् अपि किम् चित् ।
 ओम् इति उक्त्वा वृत्तान्तशः शम् इति एवमादीन् शब्दान् पठन्ति ।
 पुराकल्पे एतत् आसीत् संस्कारोत्तरकालम् ब्राह्मणाः व्याकरणम् स्म अधीयते ।
 तेभ्यः तत्र स्थानकरणानुप्रदानज्ञेभ्यः वैदिकाः शब्दाः उपदिश्यन्ते ।
 तत् अद्यत्वे न तथा ।
 वेदम् अधीत्य त्वरिताः वक्तारः भवन्ति वेदात् नः वैदिकाः शब्दाः सिद्धाः लोकात् च लौकिकाः ।
 अनर्थकम् व्याकरणम् इति ।
 तेभ्यः विप्रतिपन्नबुद्धिभ्यः अध्येतृभ्यः आचार्यः इदम् शास्त्रम् अन्वाचष्टे इमानि प्रयोजनानि अध्येयम् व्याकरणम् इति ।
 उक्तः शब्दः ।
 स्वरूपम् अपि उक्तम् ।
 प्रयोजनानि अपि उक्तानि ।
 शब्दानुशासनम् इदानीम् कर्तव्यम् ।
 तत् कथम् कर्तव्यम् ।
 किम् शब्दोपदेशः कर्तव्यः आहोस्वित् अपशब्दोपदेशः आहोस्वित् उभयोपदेशः इति ।
 अन्यतरोपदेशेन कृतम् स्यात् ।
 तत् यथा भक्ष्यनियमेन अभक्ष्यप्रतिषेधो गम्यते ।
 पञ्च पञ्चनखाः भक्ष्याः इति उक्ते गम्यते एतत् अतः अन्ये अभक्ष्याः इति ।
 अभक्ष्यप्रतिषेधेन वा भक्ष्यनियमः ।
 तत् यथा अभक्ष्यः ग्राम्यकुक्कुटः अभक्ष्यः ग्राम्यशूकरः इति उक्ते गम्यते एतत् आरण्यः भक्ष्यः इति ।
 एवम् इह अपि यदि तावत् शब्दोपदेशः क्रियते गौः इति एतस्मिन् उपदिष्टे गम्यते एतत् गाव्यादयः अपशब्दाः इति ।
 अथ अपशब्दोपदेशः क्रियते गाव्यादिषु उपदिष्टेषु गम्यते एतत् गौः इति एषः शब्दः इति ।
 किम् पुनः अत्र ज्यायः ।
 लघुत्वात् शब्दोपदेशः ।
 लघीयान् शब्दोपदेशः गरीयान् अपशब्दोपदेशः ।
 एकैकस्य शब्दस्य बहवः अपभ्रंशाः ।
 तत् यथा ।
 गौः इति अस्य शब्दस्य गावीगोणीगोतागोपोतलिकादयः अपभ्रंशाः ।
 इष्टान्वाख्यानम् खलु अपि भवति ।
 अथ एतस्मिन् शब्दोपदेशे सति किम् शब्दानाम् प्रतिपत्तौ प्रतिपदपाठः कर्तव्यः गौः अश्वः पुरुषः हस्ती शकुनिः मृगः ब्राह्मणः इति एवमादयः शब्दाः पठितव्याः ।
 न इति आह ।
 अनभ्युपायः एषः शब्दानाम् प्रतिपत्तौ प्रतिपदपाठः ।
 एवम् हि श्रूयते बृहस्पतिः इन्द्राय दिव्यम् वर्षसहस्रम् प्रतिपदोक्तानाम् शब्दानाम् शब्दपारायणम् प्रोवाच न अन्तम् जगाम ।
 बृहस्पतिः च प्रवक्ता इन्द्रः च अध्येता दिव्यम् वर्षसहस्रम् अध्ययनकालः न च अन्तम् जगाम ।
 किम् पुनः अद्यत्वे ।
 यः सर्वथा चिरम् जीवति सः वर्षशतम् जीवति ।
 चतुर्भिः च प्रकारैः विद्या उपयुक्ता भवति आगमकालेन स्वाध्यायकालेन प्रवचनकालेन व्यवहारकालेन इति ।
 तत्र च आगमकालेन एव आयुः पर्युपयुक्तम् स्यात् ।
 तस्मात् अनभ्युपायः शब्दानाम् प्रतिपत्तौ प्रतिपदपाठः ।
 कथम् तर्हि इमे शब्दाः प्रतिपत्तव्याः ।
 किम् चित् सामन्यविशेषवत् लक्षणम् प्रवर्त्यम् येन अल्पेन यत्नेन महतः महतः शब्दौघान् प्रतिपद्येरन् ।
 किम् पुनः तत् ।
 उत्सर्गापवादौ ।
 कः चित् उत्सर्गः कर्तव्यः कः चित् अपवादः ।
 कथञ्जातीयकः पुनः उत्सर्गः कर्तव्यः कथञ्जातीयकः अपवादः ।
 सामन्येन उत्सर्गः कर्तव्यः ।
 तत् यथा कर्मणि अण् ।
 तस्य विशेषेण अपवादः ।
 तत् यथा ।
 आतः अनुपसर्गे कः ।
 किम् पुनः आकृतिः पदार्थः आहोस्वित् द्रव्यम् ।
 उभयम् इति आह ।
 कथम् ज्ञायते ।
 उभयथा हि आचार्येण सूत्राणि पठितानि ।
 आकृतिम् पदार्थम् मत्वा जात्याख्यायाम् एकस्मिन् बहुवचनम् अन्यतरस्याम् इति उच्यते ।
 द्रव्यम् पदार्थम् मत्वा सरूपाणाम् एकशेषः एकविभक्तौ इति एकशेषः आरभ्यते ।
 किम् पुनः नित्यः शब्दः आहोस्वित् कार्यः ।
 सङ्ग्रहे एतत् प्राधान्येन परीक्षितम् नित्यः वा स्यात् कार्यः वा इति ।
 तत्र उक्ताः दोषाः प्रयोजनानि अपि उक्तानि ।
 तत्र तु एषः निर्णयः यदि एव नित्यः अथ अपि कार्यः उभयथा अपि लक्षणम् प्रवर्त्यम् इति ।
 कथम् पुनः इदम् भगवतः पाणिनेः आचार्यस्य लक्षणम् प्रवृत्तम् ।
 सिद्धे शब्दार्थसम्बन्धे ।
 सिद्धे शब्दे अर्थे सम्बन्धे च इति ।
 अथ सिद्धशब्दस्य कः पदार्थः ।
 नित्यपर्यायवाची सिद्धशब्दः ।
 कथम् ज्ञायते ।
 यत् कूटस्थेषु अविचालिषु भावेषु वर्तते ।
 तत् यथा सिद्धा द्यौः , सिद्धा पृथिवी सिद्धम् आकाशम् इति ।
 ननु च भोः कार्येषु अपि वर्तते ।
 तत् यथा सिद्धः ओदनः , सिद्धः सूपः सिद्धा यवागूः इति ।
 यावता कार्येषु अपि वर्तते तत्र कुतः एतत् नित्यपर्यायवाचिनः ग्रहणम् न पुनः कार्ये यः सिद्धशब्दः इति ।
 सङ्ग्रहे तावत् कार्यप्रतिद्वन्द्विभावात् मन्यामहे नित्यपर्यायवाचिनः ग्रहणम् इति ।
 इह अपि तत् एव ।
 अथ वा सन्ति एकपदानि अपि अवधारणानि ।
 तत् यथा अब्भक्षः वायुभक्षः इति ।
 अपः एव भक्षयति वायुम् एव भक्षयति इति गम्यते ।
 एवम् इह अपि सिद्धः एव न साध्यः इति ।
 अथ वा पूर्वपदलोपः अत्र द्रष्टव्यः अत्यन्तसिद्धः सिद्धः इति ।
 तत् यथा देवदत्तः दत्तः , सत्यभामा भामा इति ।
 अथ वा व्याख्यानतः विशेषप्रतिपत्तिः न हि सन्देहात् अलक्षणम् इति नित्यपर्यायवाचिनः ग्रहणम् इति व्याख्यास्यामः ।
 किम् पुनः अनेन वर्ण्येन ।
 किम् न महता कण्ठेन नित्यशब्दः एव उपात्तः यस्मिन् उपादीयमाने असन्देहः स्यात् ।
 मङ्गलार्थम् ।
 माङ्गलिकः आचार्यः महतः शास्त्रौघस्य मङ्गलार्थम् सिद्धशब्दम् आदितः प्रयुङ्क्ते ।
 मङ्गलादीनि हि शास्त्राणि प्रथन्ते वीरपुरुषकाणि च भवन्ति आयुष्मत्पुरुषकाणि च ।
 अध्येतारः च सिद्धार्थाः यथा स्युः इति ।
 अयम् खलु अपि नित्यशब्दः न अवश्यम् कूटस्थेषु अविचालिषु भावेषु वर्तते ।
 किम् तर्हि ।
 आभीक्ष्ण्ये अपि वर्तते ।
 तत् यथा नित्यप्रहसितः नित्यप्रजल्पितः इति ।
 यावता आभीक्ष्ण्ये अपि वर्तते तत्र अपि अन्येन एव अर्थः स्यात् व्याख्यानतः विशेषप्रतिपत्तिः न हि सन्देहात् अलक्षणम् इति ।
 पश्यति तु आचार्यः मङ्गलार्थः च एव सिद्धशब्दः आदितः प्रयुक्तः भविष्यति शक्ष्यामि च एनम् नित्यपर्यायवाचिनम् वर्णयितुम् इति ।
 अतः सिद्धशब्दः एव उपात्तः न नित्यशब्दः
 अथ कम् पुनः पदार्थम् मत्वा एषः विग्रहः क्रियते सिद्धे शब्दे अर्थे सम्बन्धे च इति ।
 आकृतिम् इति आह ।
 कुतः एतत् ।
 आकृतिः हि नित्या ।
 द्रव्यम् अनित्यम् ।
 अथ द्रव्ये पदार्थे कथम् विग्रहः कर्तव्यः ।
 सिद्धे शब्दे अर्थसम्बन्धे च इति ।
 नित्यः हि अर्थवताम् अर्थैः अभिसम्बन्धः ।
 अथ वा द्रव्ये एव पदार्थे एषः विग्रहः न्याय्यः सिद्धे शब्दे अर्थे सम्बन्धे च इति. द्रव्यम् हि नित्यम् आकृतिः अनित्या ।
 कथम् ज्ञायते ।
 एवम् हि दृश्यते लोके ।
 मृत् कया चित् आकृत्या युक्ता पिण्डः भवति ।
 पिण्डाकृतिम् उपमृद्य घटिकाः किर्यन्ते ।
 घटिकाकृतिम् उपमृद्य कुण्डिकाः क्रियन्ते ।
 तथा सुवर्णम् कया चित् आकृत्या युक्तम् पिण्डः भवति ।
 पिण्डाकृतिम् उपमृद्य रुचकाः क्रियन्ते ।
 रुचकाकृतिम् उपमृद्य कटकाः क्रियन्ते ।
 कटकाकृतिम् उप्मृद्य स्वस्तिकाः क्रियन्ते ।
 पुनः आवृत्तः सुवर्णपिण्डः पुनः अपरया आकृत्या युक्तः खदिरागारसवर्णे कुण्डले भवतः ।
 आकृतिः अन्या च अन्या च भवति द्रव्यम् पुनः तद् एव ।
 आकृत्युपमर्देन द्रव्यम् एव अवशिष्यते ।
 आकृतौ अपि पदार्थे एषः विग्रहः न्याय्यः सिद्धे शब्दे अर्थे सम्बन्धे च इति ।
 ननु च उक्तम् आकृतिः अनित्या इति ।
 न एतत् अस्ति ।
 नित्या आकृतिः ।
 कथम् ।
 न क्व चित् उपरता इति कृत्वा सर्वत्र उपरता भवति ।
 द्रव्यान्तरस्था तु उपलभ्यते ।
 अथ वा न इदम् एव नित्यलक्षणम् ध्रुवम् कूटस्थम् अविचालि अनपायोपजनविकारि अनुत्पत्ति अवृद्धि अव्यययोगि इति तन् नित्यम् इति ।
 तत् अपि नित्यम् यस्मिन् तत्त्वम् न विहन्यते ।
 किम् पुनः तत्त्वम् ।
 तद्भावः तत्त्वम् ।
 आकृतौ अपि तत्त्वम् न विहन्यते ।
 अथ वा किम् नः एतेन इदम् नित्यम् इदम् अनित्यम् इति ।
 यत् नित्यम् तम् पदार्थम् मत्वा एषः विग्रहः क्रियते सिद्धे शब्दे अर्थे सम्बन्धे च इति ।
 कथम् पुनः ज्ञायते सिद्धः शब्दः अर्थः सम्बन्धः च इति ।
 लोकतः ।
 यत् लोके अर्थम् उपादाय शब्दान् प्रयुञ्जते ।
 न एषाम् निर्वृत्तौ यत्नम् कुर्वन्ति ।
 ये पुनः कार्याः भावाः निर्वृत्तौ तावत् तेषाम् यत्नः क्रियते ।
 तत् यथा ।
 घटेन कार्यम् करिष्यन् कुम्भकारकुलम् गत्वा आह कुरु घटम् ।
 कार्यम् अनेन करिष्यामि इति ।
 न तद्वत् शब्दान् प्रयोक्ष्यमाणः वैयाकरणकुलम् गत्वा आह ।
 कुरु शब्दान् ।
 प्रयोक्ष्ये इति ।
 तावति एव अर्थम् उपादाय शब्दान् प्रयुञ्जते ।
 यदि तर्हि लोकः एषु प्रमाणम् किम् शास्त्रेण क्रियते ।
 लोकतः अर्थप्रयुक्ते शब्दप्रयोगे शास्त्रेण धर्मनियमः ।
 लोकतः अर्थप्रयुक्ते शब्दप्रयोगे शास्त्रेण धर्मनियमः क्रियते ।
 किम् इदम् धर्मनियमः इति ।
 धर्माय नियमः धर्मनियमः धर्मार्थः वा नियमः धर्मनियमः धर्मप्रयोजनः वा नियमः धर्मनियमः ।
 यथा लौकिकवैदिकेषु ।
 प्रियतद्धिताः दाक्षिणात्याः ।
 यथा लोके वेदे च इति प्रयोक्तव्ये यथा लौकिकवैदिकेषु इति प्रयुञ्जते ।
 अथ वा युक्तः एव तद्धितार्थः ।
 यथा लौकिकेषु वैदिकेषु च कृतान्तेषु ।
 लोके तावत् अभक्ष्यः ग्राम्यकुक्कुटः अभक्ष्यः ग्राम्यशूकरः इति उच्यते ।
 भक्ष्यम् च नाम क्षुत्प्रतीघातार्थम् उपादीयते ।
 शक्यम् च अनेन श्वमांसादिभिः अपि क्षुत् प्रतिहन्तुम् ।
 तत्र नियमः क्रियते ।
 इदम् भक्ष्यम् ।
 इदम् अभक्ष्यम् इति ।
 तथा खेदात् स्त्रीषु प्रवृत्तिः भवति ।
 समानः च खेदविगमः गम्यायाम् च अगम्यायाम् च ।
 तत्र नियमः क्रियते इयम् गम्या इयम् अगम्या इति ।
 वेदे खलु अपि पयोव्रतः ब्राह्मणः यवागूव्रतः राजन्यः आमिक्षाव्रतः वैश्यः इति उच्यते ।
 व्रतम् च नाम अभ्यवहारार्थम् उपादीयते ।
 शक्यम् च अनेन शालिमांसादीनि अपि व्रतयितुम् ।
 तत्र नियमः क्रियते ।
 तथा बैल्वः खादिरः वा यूपः स्यात् इति उच्यते ।
 यूपः च नाम पश्वनुबन्धार्थम् उपादीयते ।
 शक्यम् च अनेन किम् चित् एव काष्ठम् उच्छ्रित्य अनुच्छ्रित्य वा पशुः अनुबन्द्धुम् ।
 तत्र नियमः क्रियते ।
 तथा अग्नौ कपालानि अधिश्रित्य अभिमन्त्रयते ।
 भृगूणाम् अङ्गिरसाम् घर्मस्य तपसा तप्यध्वम् इति ।
 अन्तरेण अपि मन्त्रम् अग्निः दहनकर्मा कपालानि सन्तापयति ।
 तत्र नियमः क्रियते ।
 एवम् क्रियमाणम् अभ्युदयकारि भवति इति ।
 एवम् इह अपि समानायाम् अर्थगतौ शब्देन च अपशब्देन च धर्मनियमः क्रियते ।
 शब्देन एव अर्थः अभिधेयः न अपशब्देन इति ।
 एवम् क्रियमाणम् अभ्युदयकारि भवति इति ।
 अस्ति अप्रयुक्तः ।
 सन्ति वै शब्दाः अप्रयुक्ताः ।
 तत् यथा ऊष तेर चक्र पेच इति ।
 किम् अतः यत् सन्ति अप्रयुक्ताः ।
 प्रयोगात् हि भवान् शब्दानाम् साधुत्वम् अध्यवस्यति ।
 ये इदानीम् अप्रयुक्ताः न अमी साधवः स्युः ।
 इदम् विप्रतिषिद्धम् यत् उच्यते सन्ति वै शब्दाः अप्रयुक्ताः इति ।
 यदि सन्ति न अप्रयुक्ताः ।
 अथ अप्रयुक्ताः न सन्ति ।
 सन्ति च अप्रयुक्ताः च इति विप्रतिषिद्धम् ।
 प्रयुञ्जानः एव खलु भवान् आह सन्ति शब्दाः अप्रयुक्ताः इति ।
 कः च इदानीम् अन्यः भवज्जातीयकः पुरुषः शब्दानाम् प्रयोगे साधुः स्यात् ।
 न एतत् विप्रतिषिद्धम् ।
 सन्ति इति तावत् ब्रूमः यत् एतान् शास्त्रविदः शास्त्रेण अनुविदधते ।
 अप्रयुक्ताः इति ब्रूमः यत् लोके अप्रयुक्ताः इति ।
 यत् अपि उच्यते कः च इदानीम् अन्यः भवज्जातीयकः पुरुषः शब्दानाम् प्रयोगे साधुः स्यात् इति ।
 न ब्रूमः अस्माभिः अप्रयुक्ताः इति ।
 किम् तर्हि ।
 लोके अप्रयुक्ताः इति ।
 ननु च भवान् अपि अभ्यन्तरः लोके ।
 अभ्यन्तरः अहम् लोके न तु अहम् लोकः ।
 अस्ति अप्रयुक्तः इति चेत् न अर्थे शब्दप्रयोगात् ।
 अस्ति अप्रयुक्तः इति चेत् तत् न ।
 किम् कारणम् ।
 अर्थे शब्दप्रयोगात् ।
 अर्थे शब्दाः प्रयुज्यन्ते ।
 सन्ति च एषाम् शब्दानाम् अर्थाः येषु अर्थेषु प्रयुज्यन्ते ।
 अप्रयोगः प्रयोगान्यत्वात् ।
 अप्रयोगः खलु एषां शब्दानाम् न्याय्यः ।
 कुतः ।
 प्रयोगान्यत्वात् ।
 यत् एतेषाम् शब्दानाम् अर्थे अन्यान् शब्दान् प्रयुञ्जते ।
 तत् यथा ।
 ऊष इति एतस्य शब्दस्य अर्थे क्व यूयम् उषिताः ।
 तेर इति अस्य अर्थे किम् यूयम् तीर्णाः ।
 चक्र इति अस्य अर्थे किम् यूयम् कृतवन्तः ।
 पेच इति अस्य अर्थे किम् यूयम् पक्ववन्तः इति ।
 अप्रयुक्ते दीर्घसत्त्रवत् ।
 यदि अपि अप्रयुक्ताः अवश्यम् दीर्घसत्त्रवत् लक्षणेन अनुविधेयाः ।
 तत् यथा ।
 दीर्घसत्त्राणि वार्षशतिकानि वार्षसहस्रिकाणि च ।
 न च अद्यत्वे कः चित् अपि व्यवहरति ।
 केवलम् ऋषिसम्प्रदायः धर्मः इति कृत्वा याज्ञिकाः शास्त्रेण अनुविदधते ।
 सर्वे देशान्तरे ।
 सर्वे खलु अपि एते शब्दाः देशान्तरे प्रयुज्यन्ते ।
 न च एते उपलभ्यन्ते ।
 उपलब्धौ यत्नः क्रियताम् ।
 महान् हि शब्दस्य प्रयोगविषयः ।
 सप्तद्वीपा वसुमती त्रयः लोकाः चत्वारः वेदाः साङ्गाः सरहस्याः बहुधा विभिन्नाः एकशतम् अध्वर्युशाखाः सहस्रवर्त्मा सामवेदः एकविंसतिधा बाह्वृच्यम् नवधा आथर्वणः वेदः वाकोवाक्यम् इतिहासः पुराणम् वैद्यकम् इति एतावान् शब्दस्य प्रयोगविषयः ।
 एतावन्तम् शब्दस्य प्रयोगविषयम् अननुनिशम्य सन्ति अप्रयुक्ताः इति वचनम् केवलम् साहसमात्रम् ।
 एतस्मिन् अतिमहति शब्दस्य प्रयोगविषये ते ते शब्दाः तत्र तत्र नियतविषयाः दृश्यन्ते ।
 तत् यथा ।
 शवतिः गतिकर्मा कम्बोजेषु एव भाषितः भवति ।
 विकारे एनम् आर्याः भाषन्ते शवः इति ।
 हम्मतिः सुराष्ट्रेषु रंहतिः प्राच्यमध्येषु गमिम् एव तु आर्याः प्रयुञ्जते ।
 दातिः लवनार्थे प्राच्येषु दात्रम् उदीच्येषु ।
 ये च अपि एते भवतः अप्रयुक्ताः अभिमताः शब्दाः एतेषाम् अपि प्रयोगः दृश्यते ।
 क्व ।
 वेदे ।
 यत् वः रेवतीः रेवत्यम् तत् ऊष ।
 यत् मे नरः श्रुत्यम् ब्रह्म चक्र ।
 यत्र नः चक्र जरसम् तनुनाम् इति ।
 किम् पुनः शब्दस्य ज्ञाने धर्मः आहोस्वित् प्रयोगे ।
 कः च अत्र विशेषः ।
 ज्ञाने धर्मः इति चेत् तथा अधर्मः ।
 ज्ञाने धर्मः इति चेत् तथा अधर्मः प्राप्नोति ।
 यः हि शब्दान् जानाति अपशब्दान् अपि असौ जानाति ।
 यथा एव शब्दज्ञाने धर्मः एवम् अपशब्दज्ञाने अपि अधर्मः ।
 अथ वा भूयान् अधर्मः प्राप्नोति ।भूयांसः अपशब्दाः अल्पीयांसः शब्दाः ।
 एकैकस्य शब्दस्य बहवः अपभ्रंशाः ।
 तत् यथा ।
 गौः इति अस्य गावी गोणी गोता गोपोतलिका इति एवमादयः अपभ्रंशाः ।
 आचारे नियमः ।
 आचारे पुनः ऋषिः नियमम् वेदयते ।
 ते असुराः हेलयः हेलयः इति कुर्वन्तः पराबभूवुः इति ।
 अस्तु तर्हि प्रयोगे ।
 प्रयोगे सर्वलोकस्य ।
 यदि प्रयोगे धर्मः सर्वः लोकः अभ्युदयेन युज्येत ।
 कः च इदानीम् भवतः मत्सरः यदि सर्वः लोकः अभ्युदयेन युज्येत ।
 न खलु कः चित् मत्सरः ।
 प्रयत्नानर्थक्यम् तु भवति ।
 फलवता च नाम प्रयत्नेन भवितव्यम् न च प्रयत्नः फलात् व्यतिरेच्यः ।
 ननु च ये कृतप्रयत्नाः ते साधीयः शब्दान् प्रयोक्ष्यन्ते ।
 ते एव साधीयः अभ्युदयेन योक्ष्यन्ते ।
 व्यतिरेकः अपि वै लक्ष्यते ।
 दृश्यन्ते हि कृतप्रयत्नाः च अप्रवीणाः अकृतप्रयत्नाः च प्रवीणाः ।
 तत्र फलव्यतिरेकः अपि स्यात् ।
 एवम् तर्हि न अपि ज्ञाने एव धर्मः न अपि प्रयोगे एव ।
 किम् तर्हि शास्त्रपूर्वके प्रयोगे अभ्युदयः तत् तुल्यम् वेदशब्देन ।
 शास्त्रपूर्वकम् यः शब्दान् प्रयुङ्क्ते सः अभ्युदयेन युज्यते ।
 तत् तुल्यम् वेदशब्देन ।
 वेदशब्दाः अपि एवम् अभिवदन्ति ।
 यः अग्निष्टोमेन यजते यः उ च एनम् एवम् वेद ।
 यः अग्निम् नाचिकेतम् चिनुते यः उ च एनम् एवम् वेद ।
 अपरः आह तत् तुल्यम् वेदशब्देन इति ।
 यथा वेदशब्दाः नियमपूर्वम् अधीताः फलवन्तः भवन्ति एवम् यः शास्त्रपूर्वकम् शब्दान् प्रयुङ्क्ते सः अभ्युदयेन युज्यते इति ।
 अथ वा पुनः अस्तु ज्ञाने एव धर्मः इति ।
 ननु च उक्तम् ज्ञाने धर्मः इति चेत् तथा अधर्मः इति ।
 न एषः दोषः ।
 शब्दप्रमाणकाः वयम् ।
 यत् शब्दः आह तत् अस्माकम् प्रमाणम् ।
 शब्दः च शब्दज्ञाने धर्मम् आह न अपशब्दज्ञाने अधर्मम् ।
 यत् च पुनः अशिष्टाप्रतिषिद्धम् न एव तत् दोषाय भवति न अभ्युदयाय ।
 तत् यथा ।
 हिक्कितहसितकण्डूयितानि न एव दोषाय भवन्ति न अपि अभ्युदयाय ।
 अथ वा अभ्युपायः एव अपशब्दज्ञानम् शब्दज्ञाने ।
 यः अपशब्दान् जानाति शब्दान् अपि असौ जानाति ।
 तत् एवम् ज्ञाने धर्मः इति ब्रुवतः अर्थात् आपन्नम् भवति अपशब्दज्ञानपूर्वके शब्दज्ञाने धर्मः इति ।
 अथ वा कूपखानकवत् एतत् भवति ।
 तत् यथा कूपखानकः खनन् यदि अपि मृदा पांसुभिः च अवकीर्णः भवति सः अप्सु सञ्जातासु ततः एव तम् गुणम् आसादयति येन सः च दोषः निर्हण्यते भूयसा च अभ्युदयेन योगः भवति एवम् इह अपि यदि अपि अपशब्दज्ञाने अधर्मः तथा अपि यः तु असौ शब्दज्ञाने धर्मः तेन सः च दोषः निर्घानिष्यते भूयसा च अभ्युदयेन योगः भविष्यति ।
 यत् अपि उच्यते आचारे नियमः इति याज्ञे कर्मणि सः नियमः ।
 एवम् हि श्रूयते ।
 यर्वाणः तर्वाणः नाम ऋषयः बभूवुः प्रत्यक्षधर्माणः परापरज्ञाः विदितवेदितव्याः अधिगतयाथातथ्याः ।
 ते तत्रभवन्तः यत् वा नः तत् वा नः इति प्रोयोक्तव्ये यर् वा णः तर् वा णः इति प्रयुञ्जते याज्ञे पुनः कर्मणि न अपभाषन्ते ।
 तैः पुनः असुरैः याज्ञे कर्मणि अपभाषितम् ।
 ततः ते पराबभूताः ।
 अथ व्याकरणम् इति अस्य शब्दस्य कः पदार्थः ।
 सूत्रम् ।
 सूत्रे व्याकरणे षष्ठ्यर्थः अनुपपन्नः ।
 सूत्रे व्याकरणे षष्ठ्यर्थः न उपपद्यते व्याकरणस्य सूत्रम् इति ।
 किम् हि तत् अन्यत् सूत्रात् व्याकरणम् यस्य अदः सूत्रम् स्यात् ।
 शब्दाप्रतिपत्तिः ।
 शब्दानाम् च अप्रतिपत्तिः प्राप्नोति व्याकरणात् शब्दान् प्रतिपद्यामहे इति ।
 न हि सूत्रतः एव शब्दान् प्रतिपद्यन्ते ।
 किम् तर्हि ।
 व्याख्यानतः च ।
 ननु च तत् एव सूत्रम् विगृहीतम् व्याख्यानम् भवति ।
 न केवलानि चर्चापदानि व्याख्यनम् वृद्धिः आत् ऐच् इति ।
 किम् तर्हि ।
 उदाहरणम् प्रत्युदाहरणम् वाक्याध्याहारः इति एतत् समुदितम् व्याख्यानम् भवति ।
 एवम् तर्हि शब्दः ।
 शब्दे ल्युडर्थः ।
 यदि शब्दः व्याकरणम् ल्युडर्थः न उपपद्यते व्याक्रियते अनेन इति व्याकरणम् ।
 न हि शब्देन किम् चित् व्याक्रियते ।
 केन तर्हि ।
 सूत्रेण ।
 भवे ।
 भवे च तद्धितः न उपपद्यते व्याकरणे भवः योगः वैयाकरणः इति ।
 न हि शब्दे भवः योगः ।
 क्व तर्हि ।
 सूत्रे ।
 प्रोक्तादयः च तद्धिताः ।
 प्रोक्तादयः च तद्धिताः न उपपद्यन्ते पाणिनिना प्रोक्तम् पाणिनीयम् , आपिशलम् , काशकृत्स्नम् इति ।
 न हि पाणिनिना शब्दाः प्रोक्ताः ।
 किम् तर्हि ।
 सूत्रम् ।
 किमर्थम् इदम् उभयम् उच्यते भवे प्रोक्तादयः च तद्धिताः इति न प्रोक्तादयः च तद्धिताः इति एव भवे अपि तद्धितः चोदितः स्यात् ।
 पुरस्तात् इदम् आचार्येण दृष्टम् भवे तद्धितः इति तत् पठितम् ।
 ततः उत्तरकालम् इदम् दृष्टम् प्रोक्तादयः च तद्धिताः इति तत् अपि पठितम् ।
 न च इदानीम् आचार्याः सूत्राणि कृत्वा निवर्तयन्ति ।
 अयम् तावत् अदोषः यत् उच्यते शब्दे ल्युडर्थः इति ।
 न अवश्यम् करणाधिकरणयोः एव ल्युट् विधीयते किम् तर्हि अन्येषु अपि कारकेषु कृत्यल्युटः बहुलम् इति ।
 तत् यथा प्रस्कन्दनम् प्रपतनम् इति ।
 अथ वा शब्दैः अपि शब्दाः व्याक्रियन्ते ।
 तत् यथा गौः इति उक्ते सर्वे सन्देहाः निवर्तन्ते न अश्वः न गर्दभः इति ।
 अयम् तर्हि दोषः भवे प्रोक्तादयः च तद्धिताः इति ।
 एवम् तर्हि लक्ष्यलक्षणे व्याकरणम् ।
 लक्ष्यम् च लक्षणम् च एतत् समुदितम् व्याकरणम् भवति ।
 किम् पुनः लक्ष्यम् लक्षणम् च ।
 शब्दः लक्ष्यम् सूत्रम् लक्षणम् ।
 एवम् अपि अयम् दोषः समुदाये व्याकरणशब्दः प्रवृत्तः अवयवे न उपपद्यते ।
 सूत्राणि च अधीयानः इष्यते वैयाकरणः इति ।
 न एषः दोषः ।
 समुदायेषु हि शब्दाः प्रवृत्ताः अवयवेषु अपि वर्तन्ते ।
 तत् यथा पूर्वे पञ्चालाः , उत्तरे पञ्चालाः , तैलम् भुक्तम् , घृतम् भुक्तम् , शुक्लः , नीलः , कृष्णः इति ।
 एवम् अयम् समुदाये व्याकरणशब्दः प्रवृत्तः अवयवे अपि वर्तते ।
 अथ वा पुनः अस्तु सूत्रम् ।
 ननु च उक्तम् सूत्रे व्याकरणे षष्ठ्यर्थः अनुपपन्नः इति ।
 न एष दोषः ।
 व्यपदेशिवद्भावेन भविष्यति ।
 यत् अपि उच्यते शब्दाप्रतिपत्तिः इति न हि सूत्रतः एव शब्दान् प्रतिपद्यन्ते किम् तर्हि व्याख्यानतः च इति परिहृतम् एतत् तत् एव सूत्रम् विगृहीतम् व्याख्यानम् भवति इति ।
 ननु च उक्तम् न केवलानि चर्चापदानि व्याख्यानम् वृद्धिः आत् ऐच् इति किम् तर्हि उदाहरणम् प्रत्युदाहरणम् वाक्याध्याहारः इति एतत् समुदितम् व्याख्यानम् भवति इति ।
 अविजानतः एतत् एवम् भवति ।
 सूत्रतः एव हि शब्दान् प्रतिपद्यन्ते ।
 आतः च सूत्रतः एव यः हि उत्सूत्रम् कथयेत् न अदः गृह्येत ।
 अथ किमर्थः वर्णानाम् उपदेशः ।
 वृत्तिसमवायार्थः उपदेशः । वृत्तिसमवायार्थः वर्णानाम् उपदेशः कर्तव्यः ।
 किम् इदम् वृत्तिसमवयार्थः इति ।
 वृत्तये समवायः वृत्तिसमवायः , वृत्त्यर्थः वा समवायः वृत्तिसमवायः , वृत्तिप्रयोजनः वा वृत्तिसमवयः ।
 का पुनः वृत्तिः ।
 शास्त्रप्रवृत्तिः ।
 अथ कः समवयः ।
 वर्णानाम् आनुपूर्व्येण सन्निवेशः ।
 अथ कः उपदेशः ।
 उच्चारणम् ।
 कुतः एतत् ।
 दिशिः उच्चारणक्रियः ।
 उच्चार्य हि वर्णान् आह उपदिष्टाः इमे वर्णाः इति ।
 अनुबन्धकरणार्थः च । अनुबन्धकरणार्थः च वर्णानाम् उपदेशः कर्तव्यः ।
 अनुबन्धान् आसङ्क्ष्यामि इति ।
 न हि अनुपदिश्य वर्णान् अनुबन्धाः शक्याः आसङ्क्तुम् ।
 सः एषः वर्णानाम् उपदेशः वृत्तिसमवायार्थः च अनुबन्धकरणार्थः च ।
 वृत्तिसमवायः च अनुबन्धकरणार्थः च प्रत्याहारार्थम् ।
 प्रत्याहारः वृत्त्यर्थः ।
 इष्टबुद्ध्यर्थः च ।
 इष्टबुद्ध्यर्थः च वर्णानाम् उपदेशः ।
 इष्टान् वर्णान् भोत्स्ये इति ।
 इष्टबुद्ध्यर्थः च इति चेत् उदात्तानुदात्तस्वरितानुनासिक्दीर्घप्लुतानाम् अपि उपदेशः । इष्टबुद्ध्यर्थः च इति चेत् उदात्तानुदात्तस्वरितानुनासिक्दीर्घप्लुतानाम् अपि उपदेशः कर्तव्यः ।
 एवङ्गुणाः अपि हि वर्णाः इष्यन्ते ।
 आकृत्युपदेशात् सिद्धम् ।
 आकृत्युपदेशात् सिद्धम् एतत् ।
 अवर्णाकृतिः उपदिष्टा सर्वम् अवर्णकुलम् ग्रहीष्यति ।
 तथा इवर्णकुलाकृतिः ।
 तथा उवर्णकुलाकृतिः ।
 आकृत्युपदेशात् सिद्धम् इति चेत् संवृतादीनाम् प्रतिषेधः ।
 आकृत्युपदेशात् सिद्धम् इति चेत् संवृतादीनाम् प्रतिषेधः वक्तव्यः ।
 के पुनः संवृतादयः ।
 संवृतः कलः ध्मातः एणीकृतः अम्बूकृतः अर्धकः ग्रस्तः निरस्तः प्रगीतः उपगीतः क्ष्विण्णः रोमशः इति ।
 अपरः आह ग्रस्तम् निरस्तम् अविलम्बितम् निर्हतम् अम्बूकृतम् ध्मातम् अथो विकम्पितम् सन्दष्टम् एणीकृतम् अर्धकम् द्रुतम् विकीर्णम् एताः स्वरदोषभावनाः इति ।
 अतः अन्ये व्यञ्जनदोषाः ।
 न एषः दोषः ।
 गर्गादिबिदादिपाठात् संवृतादीनाम् निवृत्तिः भविष्यति ।
 अस्ति अन्यत् गर्गादिबिदादिपाठे प्रयोजनम् ।
 किम् ।
 समुदायानाम् साधुत्वम् यथा स्यात् इति ।
 एवम् तर्हि अष्टादशधा भिन्नाम् निवृत्तकलादिकाम् अवर्णस्य प्रत्यापत्तिम् वक्ष्यामि ।
 सा तर्हि वक्तव्या ।
 लिङ्गार्था तु प्रत्यापत्तिः ।
 लिङ्गार्थ सा तर्हि भविष्यति ।
 तत् तर्हि वक्तव्यम् ।
 यदि अपि एतत् उच्यते अथ वा एतर्हि अनुबन्धशतम् न उच्चार्यम् इत्सञ्ज्ञा च न वक्तव्या लोपः च न वक्तव्यः ।
 यत् अनुबन्धैः क्रियते तत् कलादिभिः करिष्यति ।
 सिध्यति एवम् अपाणिनीयम् तु भवति ।
 यथान्यासम् एव अस्तु ।
 ननु च उक्तम् आकृत्युपदेशात् सिद्धम् इति चेत् संवृतादीनाम् प्रतिषेधः इति ।परिहृतम् एतत् गर्गादिबिदादिपाठात् संवृतादीनाम् निवृत्तिः भविष्यति ।
 ननु च अन्यत् गर्गादिबिदादिपाठे प्रयोजनम् उक्तम् ।
 किम् ।
 समुदायानाम् साधुत्वम् यथा स्यात् इति ।
 एवम् तर्हि उभयम् अनेन क्रियते ।
 पाठः च एव विशेष्यते कलादयः च निवर्त्यन्ते ।
 कथम् पुनः एकेन यत्नेन उभयम् लभ्यम् ।
 लभ्यम् इति आह ।
 कथम् ।
 द्विगताः अपि हेतवः भवन्ति ।
 तत् यथा आम्राः च सिक्ताः पितरः च प्रीणिताः इति ।
 तथा वाक्यानि अपि ड्विष्ठानि भवन्ति ।
 श्वेतः धावति , अलम्बुसानाम् याता इति ।
 अथ वा इदम् तावत् अयम् प्रष्टव्यः ।
 क्वे इमे संवृतादयः श्रूयेरन् इति ।
 आगमेषु ।
 आगमाः शुद्धाः पठ्यन्ते ।
 विकारेषु तर्हि ।
 विकाराः शुद्धाः पठ्यन्ते ।
 प्रत्ययेषु तर्हि ।
 प्रत्ययाः शुद्धाः पठ्यन्ते ।
 धातुषु तर्हि ।
 धातवः अपि शुद्धाः पठ्यन्ते ।
 प्रातिपदिकेषु तर्हि ।
 प्रातिपदिकानि अपि शुद्धानि पठ्यन्ते ।
 यानि तर्हि अग्रहणानि प्रातिपदिकानि ।
 एतेषाम् अपि स्वरवर्णानुपूर्वीज्ञानार्थः उपदेशः कर्तव्यः ।
 शशः षषः इति मा भूत् ।
 पलाशः पलाषः इति मा भूत् ।
 मञ्चकः मञ्जकः इति मा भूत् ।
 आगमाः च विकाराः च प्रत्ययाः सह धातुभिः उच्चार्यन्ते ततः तेषु न इमे प्राप्ताः कलादयः ।
।। अथ द्वितीयं प्रत्याहाराह्निकम् ।।
 ।। अःथ्द्य;उण् ।।
 ।। विवृतोपदेशप्रतिज्ञानिरूपणम् ।।
-0-1-087- अकारस्य विवृतोपदेश आकारग्रहणार्थः -
अकारस्य विवृतोपदेशः कर्तव्यः।
किं प्रयोजनम्?
आकारग्रहणार्थः। अकारः सवर्णग्रहणेनाकारमपि यथा गृह्णीयात्।
किं च कारणं न गृह्णीयात्?
विवारभेदात्।
किमुच्यते- विवारभेदादिति, न पुनः कालभेदादपि। यथैव ह्ययं विवारभिन्नः, एवं कालभिन्नोऽपि?
सत्यमेव तत्। वक्ष्यति- तुल्यास्यप्रयत्नं सवर्णम् इत्यत्रास्यग्रहणस्य प्रयोजनम्- आस्ये येषां तुल्यो देशः प्रयत्नश्च ते सवर्णसञ्ञ्ज्ञा भवन्तीति। बाह्यश्च पुनरास्यात्कालः। तेन स्यादेव कालभिन्नस्य ग्रहणम्, न पुनर्विवारभिन्नस्य।
किं पुनरिदं विवृतस्योपदिश्यमानस्य प्रयोजनमन्वाख्यायते, आहोस्वित्संवृतस्योपदिश्यमानस्य विवृतोपदेशश्चोद्यते?
विवृतस्योपदिश्यमानस्य प्रयोजनमन्वाख्यायते।
कथं ज्ञायते?
यदयम्- अ अ इत्यकारस्य विवृतस्य संवृतताप्रत्यापत्तिं शास्ति।
नैतदस्ति ज्ञापकम्। अस्ति ह्यन्यदेतस्य वचने प्रयोजनम्।
किम्? अतिखट्वः, अतिमाल इत्यत्रान्तर्यतो विवृतस्य विवृतः प्राप्नोति, संवृतः स्यादित्येवमर्था प्रत्यापत्तिः।
नैतदस्ति। नैव लोके न च वेदेऽकारो विवृतोस्ति।
कस्तर्हि?
संवृतः, योस्ति स भविष्यति। तदेतत्प्रत्यापत्तिवचनं ज्ञापकमेव भविष्यति विवृतस्योपदिश्यमानस्य प्रयोजनमन्वाख्यायते इति।
कः पुनरत्र विशेषः- विवृतस्योपदिश्यमानस्य प्रयोजनमन्वाख्यायेत, संवृतस्योपदिश्यमानस्य वा विवृतोपदेशश्चोद्येतेति?
न खलु कश्चिद्विशेषः। आहोपुरुषिकामात्रं तु। भवानाह- संवृतस्योपदिश्यमानस्य विवृतोपदेशश्चोद्यत इति। वयं तु ब्रूमो- विवृतस्योपदिश्यमानस्य प्रयोजनमन्वाख्यायत इति।
-0-1-089- तस्य विवृतोपदेशादन्यत्रापि विवृतोपदेशः सवर्णग्रहणार्थः -
तस्यैतस्याक्षरसमाम्नायिकस्य विवृतोपदेशादन्यत्रापि विवृतोपदेशः कर्तव्यः।
क्वाऽन्यत्र?
धातुप्रातिपदिकप्रत्ययनिपातस्थस्य।
किं प्रयोजनम्?
सवर्णग्रहणार्थः। आक्षरसमाम्नायिकेनाऽस्य ग्रहणं यथा स्यात्।
किं च कारणं न स्यात्?
विवारभेदादेव।
आचार्यप्रवृत्तिर्ज्ञापयति- भवत्याक्षरसमाम्नायिकेन धात्वादिस्थस्य ग्रहणमिति। यदयम्- अकः सवर्णे दीर्घः इति प्रत्याहारेऽको ग्रहणं करोति।
कथं कृत्वा ज्ञापकम्?
न हि द्वयोराक्षरसमाम्नायिकयोर्युगपत्समवस्थानमस्ति।
नैतदस्ति ज्ञापकम्। अस्ति ह्यन्यदेतस्य वचने प्रयोजनम्।
किम्?
यस्याक्षरसमाम्नायिकेन ग्रहणमस्ति, तदर्थमेतत्स्यात्- खट्वाढकम्, मालाढकमिति। सति प्रयोजने न
ज्ञापकं भवति। तस्माद्विवृतोपदेशः कर्तव्यः।
क एष यत्नश्चोद्यते विवृतोपदेशो नाम। विवृतो वोपदिश्येत संवृतो वा।
को न्वत्र विशेषः?
स एष सर्व एवमर्थो यत्नः क्रियते। यान्येतानि प्रातिपदिकान्यग्रहणानि तेषामेतेनाभ्युपायेनोपदेशश्चोद्यते, तद् गुरु भवति। तस्माद् वक्तव्यं धात्वादिस्थश्च विवृतः इति।
-0-1-090- दीर्घप्लुतवचने च संवृतनिवृत्त्यर्थः -
दीर्घप्लुतवचने च संवृतनिवृत्त्यर्थो विवृतोपदेशः कर्तव्यः। दीर्घप्लुतौ संवृतौ मा भूतामिति। वृक्षाभ्याम्, देवदत्ता3 इति।
नैव लोके न च वेदे दीर्घप्लुतौ संवृतौ स्तः।
कौ तर्हि?
विवृतौ।
यौ स्तस्तौ भविष्यतः।
स्थानी प्रकल्पयेदेतावनुस्वारो यथा यणम्।
संवृतः स्थानी संवृतौ दीर्घप्लुतौ प्रकल्पयेत्। अनुस्वारो यथा यणम्। तद्यथा- सँय्यन्ता, सँव्वत्सरः, यँल्लोकम्, तँल्लोकम् इति। अनुस्वारः स्थानी यणमनुनासिकं प्रकल्पयति।
विषम उपन्यासः। युक्तं यत्सतस्तत्र प्रक्लृप्तिर्भवति। सन्ति हि यणः सानुनासिका निरनुनासिकाश्च। दीर्घप्लुतौ पुनर्नैव लोके नैव च वेदे संवृतौ स्तः।
कौ तर्हि?
विवृतौ, यौ स्तस्तौ भविष्यतः।
एवमपि कुत एतत्- तुल्यस्थानौ प्रयत्नभिन्नौ भविष्यतः, न पुनस्तुल्यप्रत्यत्नौ स्थानभिन्नौ स्याताम्, इर्कार ऊकारो वेति?
वक्ष्यति- स्थानेन्तरतमः इत्यत्र स्थाने इत्यनुवर्तमाने पुनः स्थानेग्रहणस्य प्रयोजनम् यत्रानेकविधमान्तर्यं तत्र स्थानत आन्तर्यं बलीयो भवति इति।
 ।। वर्णसमाम्नाये जातिपक्षाधिकरणम् ।।
 तत्रानुवृत्तिनिर्देशे सवर्णाग्रहणमनण्त्वात् -
तत्रानुवृत्तिनिर्देशे सवर्णानां ग्रहणं न प्राप्नोति अस्य च्वौ, यस्येति च। किं कारणम्? अनण्त्वात्। न ह्येतेऽणः, येऽनुवृत्तौ। के तर्हि? येऽक्षरसमाम्नाये उपदिश्यन्ते।
 एकत्वादकारस्य सिद्धम् -
एकोऽयमकारो यश्चाक्षरसमाम्नाये, यश्चानुवृत्तौ, यश्च धात्वादिस्थः।
 अनुबन्धसङ्करस्तु -
अनुबन्धसङ्करस्तु प्राप्नोति। कर्मण्यण् आतोऽनुपसर्गे कः, इति केऽपि णित्कृतं प्राप्नोति।
-0-1-092- एकाजनेकाज्ग्रहणेषु चानुपपत्तिः -
एकाजनेकाज्ग्रहणेषु चानुपपत्तिर्भवति। तत्र को दोषः? किरिणा गिरिणेत्येकाज्लक्षणमन्तोदात्तत्वं प्राप्नोति। इह च घटेन तरति घटिक इति द्व्यज्लक्षणष्ठन् न प्राप्नोति।
 द्रव्यवच्चोपचाराः -
द्रव्यवच्चोपचाराः प्राप्नुवन्ति। तद्यथा- द्रव्येषु नैकेन घटेनानेको युगपत्कार्यं करोति। एवमिममकारं नानेको युगपदुच्चारयेत्।
 विषयेण तु नानालिङ्गकरणात्सिद्धम् -
यदयं विषये नानालिङ्गमकारं करोति- कर्मण्यण्, आतोनुपसर्गे कः, इति। तेन ज्ञायते नानुबन्धसङ्करोऽस्तीति। यदि हि स्यान्नानालिङ्गकरणमनर्थकं स्यात्। एकमेवायं सर्वगुणमुच्चारयेत्।
नैतदस्ति ज्ञापकम्। इत्सञ्ञ्ज्ञाप्रक्लृप्त्यर्थमेतत्स्यात्। न ह्यमनुबन्धैः शल्यकवच्छक्य उपचेतुम्। इत्सञ्ञ्ज्ञायां हि दोषः स्यात्। आयम्य हि द्वयोरित्सञ्ञ्ज्ञा स्यात्।
कयोः?
आद्यन्तयोः।
एवं तर्हि-
विषयेण तु पुनर्लिङ्गकरणात्सिद्धम् ।।
यदयं विषये विषये पुनर्लिङ्गमकारं करोति- प्राग्दीव्यतोऽण्, शिवादिभ्योऽण् इति। तेन ज्ञायते नानुबन्धसङ्करोऽस्तीति। यदि हि स्यात्पुनर्लिङ्गकरणमनर्थकं स्यात्।
अथ वा पुनरस्तु-
विषयेण तु नानालिङ्गकरणात्सिद्धम् इत्येव ।।
ननु चोक्तम्- इत्सञ्ञ्ज्ञाप्रक्लृप्त्यर्थमेतत्स्यादिति। नैष दोषः, लोकत एतत्सिद्धम्। तद्यथा- लोके कश्चिदेवं देवदत्तमाह- इह मुण्डो भव, इह जटिलो भव, इह शिखी भवेति। यल्लिङ्गो यत्रोच्यते तल्लिङ्गस्तत्रोपतिष्ठते। एवमयमकारो यल्लिङ्गो यत्रोच्यते तल्लिङ्गस्तत्रोपस्थास्यते।
यदप्युच्यते- एकाजनेकाज्ग्रहणेषु चानुपपत्तिः इति।
-0-1-094- एकाजनेकाज्ग्रहणेषु चावृत्तिसङ्ख्यानात् -
एकाजनेकाज्ग्रहणेषु चावृत्तेः सङ्ख्यानादनेकाच्त्वं भविष्यति। तद्यथा- सप्तदश सामिधेन्यो भवन्ति इति त्रिः प्रथमामन्वाह त्रिरुत्तमाम् इत्यावृत्तितः सप्तदशत्वं भवति। एवमिहाप्यावृत्तितोऽनेकाच्त्वं भविष्यति।
भवेदावृत्तितः कार्यं परिहृतम्। इह तु खलु किरिणा गिरिणेत्येकाज्लक्षणमन्तोदात्तत्वं प्राप्नोत्येव।
एतदपि सिद्धम्। कथम्? लोकतः। तद्यथा- ऋषिसहस्रमेकां कपिलामेकैकशः सहस्रकृत्वो दत्त्वा तया सर्वे ते सहस्रदक्षिणाः सम्पन्नाः। एवमिहाप्यनेकाच्त्वं भविष्यति।
यदप्युच्यते द्रव्यवच्चोपचाराः प्राप्नुवन्तीति। भवेद् यदसम्भवि कार्यं तन्नानेको युगपत्कुर्यात्। यत्तु खलु सम्भवि कार्यमनेकोऽपि तद्युगपत्करोति। तद्यथा- घटस्य दर्शनं स्पर्शनं वा। सम्भवि चेदं कार्यमकारस्योच्चारणं नाम, अनेकोऽपि तद् युगपत्करिष्यति।
-0-1-095- आन्यभाव्यं तु कालशब्दव्यवायात् -
आन्यभाव्यं त्वकारस्य। कुतः? कालशब्दव्यवायात्। कालव्यवायाच्छब्दव्यवायाच्च। कालव्यवायाद्- दण्ड अग्रम्। शब्दव्यवायात्- दण्डः। न चैकस्यात्मनो व्यवायेन भवितव्यम्। भवति चेद्भवत्यान्यभाव्यमकारस्य।
-0-1-096- युगपच्च देशपृथक्त्वदर्शनात् -
युगपच्च देशपृथक्त्वदर्शनान्मन्यामहे- आन्यभाव्यमकारस्येति। यदयं युगपद् देशपृथक्त्वेषूपलभ्यते- अश्वः, अर्कः, अर्थ इति। न ह्येको देवदत्तो युगपत्स्रुग्घ्ने च भवति मथुरायां च।
यदि पुनरिमे वर्णाः-
 शकुनिवत्स्युः -
तद्यथा- शकुनय आशुगामित्वात्पुरस्तादुत्पतिताः पश्चाद् दृश्यन्ते। एवमयमकारो द इत्यत्र दृष्टो दण्ड इत्यत्र दृश्यते।
नैवं शक्यम्। अनित्यत्वमेवं स्यात्। नित्याश्च शब्दाः। नित्येषु च शब्देषु कूटस्थैरविचालिभिर्वर्णैर्भवितव्यमनपायोपजनविकारिभिः। यदि चायं द इत्यत्र दृष्टो ण्ड इत्यत्र दृश्येत, नायं कूटस्थः स्यात्।
यदि पुनरिमे वर्णाः-
 आदित्यवत्स्युः -
तद्यथा- एक आदित्योऽनेकाधिकरणस्थो युगपद्देशपृथक्त्त्वेषूपलभ्यते।
विषम उपन्यासः। नैको द्रष्टा आदित्यमनेकाधिकरणस्थं युगपद् देशपृथक्त्वेषूपलभते। अकारं
पुनरुपलभते।
अकारमपि नोपलभते। किं कारणम्? श्रोत्रोपलब्धिर्बुद्धिनिर्ग्राह्यः प्रयोगेणाभिज्वलित आकाशदेशः शब्दः। एकं च पुनराकाशम्।
आकाशदेशा अपि बहवः। यावता बहवः, तस्मादान्यभाव्यमकारस्य।
 आकृतिग्रहणात्सिद्धम् -
अवर्णाकृतिरुपदिष्टा सर्वमवर्णकुलं ग्रहीष्यति, तथेवर्णाकृतिः, तथोवर्णाकृतिः।
 तद्वच्च तपरकरणम् -
एवं च कृत्वा तपराः क्रियन्ते- आकृतिग्रहणेनातिप्रसक्तमिति।
ननु च सवर्णग्रहणेनातिप्रसक्तमिति कृत्वा तपराः क्रियेरन्।
प्रत्याख्यायते तत्- सवर्णेऽण्ग्रहणमपरिभाष्यमाकृतिग्रहणादनन्यत्वाच्च इति।
-0-1-100- हल्ग्रहणेषु च -
किम्? आकृतिग्रहणात्सिद्धम् इत्येव। झलो झलि, अवात्ताम्, अवात्तम्, अवात्त। यत्रैतन्नास्ति- अण् सवर्णान्गृह्णाति- इति।
 रूपसामान्याद्वा -
रूपसामान्याद्वा सिद्धमेतत्। तद्यथा- तानेव शाटकानाच्छादयामः, ये मथुरायाम्, तानेव शालीन्भुञ्ञ्ज्महे, ये मगधेषु, तदेवेदं भवतः कार्षापणं यन्मथुरायां गृहीतम्, अन्यस्मिंश्चान्यस्मिन् रूपसामान्यात् तदेवेदम् इति भवति। एवमिहापि रूपसामान्यात्सिद्धम् ।।
 ऋलृक् ।। 2 ।।
 लृकारोपदेशप्रयोजननिरूपणम् ।।
अथ लृकारोपदेशः किमर्थः?
किं विशेषेण लृकारोपदेशश्चोद्यते, न पुनरन्येषामपि वर्णानामुपदेशश्चोद्यते, यदि किञ्ञ्चिदन्येषामपि वर्णानामुपदेशे प्रयोजनमस्ति, लृकारोपदेशस्यापि तद्भवितुमर्हति। को वा विशेषः?
अयमस्ति विशेषः। अस्य हि लृकारस्याल्पीयांश्चैव प्रयोगविषयः। यश्चापि प्रयोगविषयः सोऽपि क्लृपिस्थस्यैव। कृपेश्च लत्वमसिद्धम्। तस्यासिद्धत्वादृकारस्यैवाच्कार्याणि भविष्यन्ति। नार्थ लृकारोपदेशेन।
अत उत्तरं पठति-
-0-1-101- लृकारोपदेशो यदृच्छाशक्तिजानुकरणप्लुत्याद्यर्थः -
लृकारोपदेशः क्रियते यदृच्छाशब्दार्थोऽशक्तिजानुकरणार्थः प्लुत्याद्यर्थश्च।
यदृच्छाशब्दार्थस्तावत्- यदृच्छया कश्चित् लृतको नाम। तस्मिन्नच्कार्याणि यथा स्युः- दध्य्लृतकाय देहि, मध्व्लृतकाय देहि उदङ्ङ्लृतकोऽगमत्, प्रत्यङ्ङ्लृतकोऽगमत्। चतुष्टयी शब्दानां प्रवृत्तिः- जातिशब्दा गुणशब्दाः क्रियाशब्दा यदृच्छाशब्दाश्चतुर्थाः।
अशक्तिजानुकरणार्थः- अशक्त्या कयाचिद् ब्राह्मण्या ऋतक इति प्रयोक्तव्ये लृतक इति प्रयुक्तम्। तस्यानुकरणं ब्राह्मण्य्लृतक इत्याह कुमार्य्लृतक इत्याह इति।
प्लुत्याद्यर्थश्च ।।
के पुनः प्लुत्यादयः।
प्लुतिद्विर्वचनस्वरिताः। क्लृ3प्तशिख। क्लृप्प्तः। प्रक्लृप्तः। प्लुत्यादिषु कार्येषु कृपेर्लत्वं सिद्धम्। तस्य सिद्धत्वादच्कार्याणि न सिध्यन्ति। तस्माद् लृकारोपदेशः क्रियते।
नैतानि सन्ति प्रयोजनानि।
-0-1-102- न्याय्यभावात्कल्पनं सञ्ञ्ज्ञादिषु -
न्याय्यस्य ऋतकशब्दस्य भावात्कल्पनं सञ्ञ्ज्ञादिषु साधु मन्यन्ते- ऋतक एवासौ न लृतक इति।
अपर आह- न्याय्य ऋतकशब्दः शास्त्रान्वितोऽस्ति, स कल्पयितव्यः साधुः सञ्ञ्ज्ञादिषु- ऋतक एवासौ,
न लृतक इति।
अयं तर्हि यदृच्छाशब्दोऽपरिहार्यः- लृफिडः लृफिड्डः चेति।
एषोऽपि ऋफिड ऋफिड्डश्च। कथम्? अर्तिप्रवृत्तिश्चैव हि लोके लक्ष्यते, फिडफिड्डावौणादिकौ प्रत्ययौ। त्रयी च शब्दानां प्रवृत्तिः- जातिशब्दा गुणशब्दा क्रियाशब्दा इति। न सन्ति यदृच्छाशब्दाः।
अन्यथा कृत्वा प्रयोजनमुक्तम्, अन्यथा कृत्वा परिहारः। सन्ति यदृच्छाशब्दा इति कृत्वा प्रयोजनमुक्तम्, न सन्तीति परिहारः। समाने चार्थे शास्त्रान्वितोऽशास्त्रान्वितस्य निवर्तको भवति। तद्यथा- देवदत्तशब्दो देवदिण्णशब्दं निवर्तयति, न गाव्यादीन्।
नैष दोषः। पक्षान्तरैरपि परिहारा भवन्ति।
-0-1-106- अनुकरणं शिष्टाशिष्टाप्रतिषिद्धेषु यथा लौकिकवैदिकेषु -
अनुकरणं हि शिष्टस्य वा साधु भवति, अशिष्टाप्रतिषिद्धस्य वा, नैव तद्दोषाय भवति, नाभ्युदयाय। यथा लौकिकवैदिकेषु। यथा लौकिकेषु वैदिकेषु च कृतान्तेषु। लोके तावत्- य एवमसौ ददाति, य एवमसौ यजते, य एवमसावधीत इति। तस्यानुकुर्वन् दद्याच्च यजेत चाधीयीत च। सोऽप्यभ्युदयेन युज्यते। वेदेऽपि- य एवं विश्वसृजः सत्राण्यध्यासते इति, तेषामनुकुर्वंस्तद्वत्सत्राण्यध्यासीत। सोऽप्यभ्युदयेन युज्यते। अशिष्टाप्रतिषिद्धं यथा- य एवमसौ हिक्कति, य एवमसौ हसति, य एवमसौ कण्डूयतीति। तस्यानुकुर्वन् हिक्केच्च हसेच्च कण्डूयेच्च, नैव च तद्दोषाय स्यान्नाभ्युदयाय। यस्तु खल्वेवमसौ ब्राह्मणं हन्ति, एवमसौ सुरां पिबतीति तस्यानुकुर्वन्ब्राह्मणं हन्यात्सुरां वा पिबेत्सोऽपि मन्ये पतितः स्यात्।
विषम उपन्यासः। यश्चैवं हन्ति, यश्चानुहन्ति, उभौ तौ हतः। यश्चापि पिबति, यश्चानुपिबति, उभौ तौ पिबतः। यस्तु खल्वेवमसौ ब्राह्मणं हन्ति, एवमसौ सुरां वा पिबतीति तस्यानुकुर्वन् स्नातानुलिप्तो माल्यगुणकण्ठः कदलीस्तम्भं छिन्द्यात्पयो वा पिबेत्, न स मन्ये पतितः स्यात्।
एवमिहापि य एवमसावपशब्दं प्रयुङ्क्ते इति तस्यानुकुर्वन्नपशब्दं प्रयुञ्ञ्जीत, सोप्यपशब्दभाक् स्यात्।
अयं त्वन्योऽपशब्दपदार्थकः शब्दो, यदर्थ उपदेशः कर्तव्यः। न चापशब्दार्थकः शब्दोऽपशब्दो भवति। अवश्यं चैतदेवं विज्ञेयम्। यो हि मन्यतेऽपशब्दपदार्थकः शब्दोऽपशब्दो भवतीति, अपशब्द इत्येव तस्याऽपशब्दः स्यात्। न चैषोऽपशब्दः।
अयं खल्वपि भूयोऽनुकरणशब्दोऽपरिहार्यः, यदर्थ उपदेशः कर्तव्यः। साध्व्लृकारमधीते,
मध्व्लृकारमधीत इति।
क्वस्थस्य पुनरेतदनुकरणम्?
क्लृपिस्थस्य।
यदि क्लृपिस्थस्य, क्लृपेश्च लत्वमसिद्धम्, तस्यासिद्धत्वाद्दकार एवाच्कार्याणि भविष्यन्ति। भवेत्तदर्थेन नार्थः स्यात्। अयं त्वन्यः क्लृपिस्थपदार्थकः शब्दः, यदर्थ उपदेशः कर्तव्यः।
न कर्तव्यः। इदमवश्यं कर्तव्यम्- प्रकतिवदनुकरणं भवति इति। किं प्रयोजनम्? द्विः पचन्त्वित्याह तिङ्ङतिङ इति निघातो यथा स्यात्। अग्नी इत्याह इर्दूदेद्द्विवचनं प्रगृह्यम् इति प्रगृह्यसञ्ञ्ज्ञा यथा स्यात्।
यदि प्रकृतिवदनुकरणं भवतीत्युच्यते, अपशब्द एवासौ भवति- कुमार्य्लृतक इत्याह, ब्राह्मण्य्लृतक इत्याह। अपशब्दो ह्यस्य प्रकृतिः।
न चापशब्दः प्रकृतिः। न ह्यपशब्दा उपदिश्यन्ते। न चानुपदिष्टा प्रकृतिरस्ति।
-0-1-109- एकदेशविकृतस्यानन्यत्वात् प्लुत्यादयः -
एकदेशविकृतमनन्यवद्भवति इति प्लुत्यादयोऽपि भविष्यन्ति।
यदि एकदेशविकृतमनन्यवद्भवति इत्युच्येत, राज्ञः क च, राजकीयम् अल्लोपोऽनः इति लोपः प्राप्नोति।
एकदेशविकृतमनन्यवत् षष्ठीनिर्दिष्टस्य।
यदि- षष्ठीनिर्दिष्टस्येत्युच्यते, क्लृप्तशिख इति प्लुतो न प्राप्नोति। न ह्यत्र ऋकारः षष्ठीनिर्दिष्टः। कस्तर्हि? रेफः।
ऋकारोऽप्यत्र षष्ठीनिर्दिष्टः। कथम्? अविभक्तिको निर्देशः- कृप उः रः लः कृपो रो लः इति।
अथ वा पुनरस्तु अविशेषेण।
ननु चोक्तं राज्ञः क च राजकीयम् अल्लोपोऽनः इति प्राप्नोति इति।
नैष दोषः। वक्ष्यत्येतत्- श्वादीनां सम्प्रसारणे नकारान्तग्रहणमनकारान्तप्रतिषधार्थम् इति। तत्प्रकृतमुत्तरत्रानुवर्तिष्यते- अल्लोपोऽनः, नकारान्तस्येति।
इह तर्हि क्लृ3प्तशिख अनृत इति प्रतिषेधः प्राप्नोति।
 रवत्प्रतिषेधाच्च -
रवत्प्रतिषेधाच्चैतत्सिध्यति। गुरोररवतः इति वक्ष्यामि।
यदि अरवतः इत्युच्यते, होतृअऋकारः होतृ3कारः अत्र न प्राप्नोति।
गुरोररवतो ह्रस्वस्य इति वक्ष्यामि।
स एष सूत्रभेदेन लृकारोपदेशः प्लुत्याद्यर्थः सन्प्रत्याख्यायते, सैषा महतो वंशस्तम्बाल्लट्वाऽनुकृष्यते ।।
 एओङ् ।। 3 ।। ऐऔच् ।। 4 ।।
 ।। सन्ध्यक्षरेष्वतपरपाठनिर्णयः ।।
इदं विचार्यते- इमानि सन्ध्यक्षराणि तपराणि वोपदिश्येरन् एत् ओत्ङ् ऐत् औत् च् इति, अतपराणि वा यथान्यासम् इति।
कश्चात्र विशेषः?
 सन्ध्यक्षरेषु तपरोपदेशश्चेत्तपरोच्चारणम् -
सन्ध्यक्षरेषु तपरोपदेशश्चेत्तपरोच्चारणं कर्तव्यम्।
-0-1-111- प्लुत्यादिष्वज्विधिः -
प्लुत्यादिष्वजाश्रयो विधिर्न सिध्यति। गो3त्रात नौ3त्रात इत्यत्र अनचि च इत्यच उत्तरस्य यरो द्वे भवत इति द्विर्वचनं न प्राप्नोति। इह च प्रत्यङ्ङै3तिकायन, उदङ्ङौ3 पगव इति अचि इति ङमुडागमो न प्राप्नोति।
 प्लुतसञ्ञ्ज्ञा च -
प्लुतसञ्ञ्ज्ञा च न सिध्यति। ऐ3तिकायन, औ3पगव ऊकालोज्झ्रस्वदीर्घप्लुतः इति प्लुतसञ्ञ्ज्ञा न प्राप्नोति।
सन्तु तर्ह्यतपराणि।
-0-1-112- अतपर एच इग्घ्रस्वादेशे -
यद्यतपराणि एच इग्घ्रस्वादेशे इति वक्तव्यम्। किं प्रयोजनम्? एचो ह्रस्वादेशशासनेष्वर्ध एकारोऽर्ध ओकारो वा मा भूदिति।
ननु च यस्यापि तपराणि तेनाप्येतद्वक्तव्यम्। इमावैचौ समाहारवर्णौ- मात्राऽवर्णस्य, मात्रेवर्णोवर्णयोस्तयोर्ह्रस्वादेशशासनेषु कदाचिदवर्णः स्यात्, कदाचिद् इवर्णोवर्णौ; मा कदाचिदवर्णो भूदिति।
प्रत्याख्यायत एतत्- ऐचोश्चोत्तरभूयस्त्वात् इति। यदि प्रत्याख्यानपक्षः, इदमपि प्रत्याख्यायते- सिद्धमेङः सस्थानत्वाद् इति।
ननु चैङः सस्थानतरावर्ध एकारोऽर्ध ओकारः।
न तौ स्तः। यदि हि तौ स्यातां तावेवायमुपदिशेत्।
ननु च भोश्छन्दोगानां सात्यमुग्रिराणायनीया अर्धमेकारमर्धमोकारं चाधीयते- सुजाते एश्वसूनृते, अध्वर्यो ओद्रिभिः सुतम्, शुक्रं ते एन्यद्, यजतं ते एन्यद्- इति।
पारिषदकृतिरेषा तत्र भवताम्। नैव हि लोके नान्यस्मिन्वेदेऽर्ध एकारोऽर्ध ओकारो वाऽस्ति।
-0-1-113- एकादशे दीर्घग्रहणम् -
एकादशे दीर्घग्रहणं कर्तव्यम्- आद्गुणो दीर्घः, वृद्धिरेचि दीर्घः इति। किं प्रयोजनम्? आन्तर्यतस्त्रिमात्रचतुर्मात्राणां स्थानिनां त्रिमात्रचतुर्मात्रा आदेशा मा भूवन्निति। खट्वा इन्द्रः खट्वेन्द्रः, खट्वा
उदकम् खट्वोदकम्, खट्वा इर्षा खट्वेषा, खट्वा ऊढा खट्वोढा, खट्वा एलका खट्वैलका, खट्वा ओदनः खट्वौदनः, खट्वा ऐतिकायनः खट्वैतिकायनः, खट्वा औपगवः खट्वौपगव इति।
तत्तर्हि दीर्घग्रहणं कर्तव्यम्।
न कर्तव्यम्। उपरिष्टाद् योगविभागः करिष्यते- अकः सवर्णे एको भवति। ततो दीर्घः। दीर्घश्च स भवति। यः स एकः पूर्वपरयोः इत्येवं निर्दिष्ट इति।
इहापि तर्हि प्राप्नोति- पशुम्, विद्धम्, पचन्तीति।
नैष दोषः। इह तावत्पशुमिति अम्येकः इतीयता सिद्धम्। सोऽयमेवं सिद्धे सति यत्पूर्वग्रहणं करोति तस्यैतत्प्रयोजनं यथाजातीयकः पूर्वस्तथाजातीयक उभयोर्यथा स्यादिति।
विद्धमिति। पूर्व इत्येवानुवर्तते। अथ वाऽऽचार्यप्रवृत्तिर्ज्ञापयति- नानेन सम्प्रसारणस्य दीर्घो भवतीति। यदयं हल उत्तरस्य सम्प्रसारणस्य दीर्घत्वं शास्ति।
पचन्तीति। अतो गुणे परः इतीयता सिद्धम्। सोऽयमेवं सिद्धे सति यद्रूपग्रहणं करोति, तस्यैतत्प्रयोजनम्- यथाजातीयकं परस्य रूपं तथाजातीयकमुभयोर्यथा स्यादिति।
इह तर्हि खर्ट्वश्यो मार्लश्य इति दीर्घवचनादकारो न, अनान्तर्यादेकारौकारौ न। तत्र को दोषः? विगृहीतस्य श्रवणं प्रसज्यते।
न ब्रूमो यत्र क्रियमाणे दोषस्तत्र कर्तव्यमिति। किं तर्हि? यत्र क्रियमाणे न दोषस्तत्र कर्तव्यमिति।
क्व च क्रियमाणे न दोषः?
सञ्ञ्ज्ञाविधौ। वृद्धिरादैच् दीर्घः, अदेङ्गुणो दीर्घ इति।
तत्तर्हि दीर्घग्रहणं कर्तव्यम्।
न कर्तव्यम्।
कस्मादेवान्तर्यतस्त्रिमात्रचतुर्मात्राणां स्थानिनां त्रिमात्रचतुर्मात्रा आदेशा न भवन्ति? तपरे गुणवृद्धी।
ननु च तः परो यस्मात्सोऽयं तपरः।
नेत्याह, तादपि परस्तपरः।
यदि तादपि परस्तपरः ऋदोरप् इतीहैव स्यात्- यवः स्तवः, लवः पव इत्यत्र न स्यात्।
नैष तकारः। कस्तर्हि? दकारः।
किं दकारे प्रयोजनम्?
अथ किं तकारे। यद्यसन्देहार्थस्तकारः, दकारोऽपि। अथ मुखसुखार्थस्तकारः, दकारोऽपीति।
-0-1-116- अथ वर्णैकदेशग्रहणाग्रहणनिर्णयः -
इदं विचार्यते- य एते वर्णेषु वर्णैकदेशा वर्णान्तरसमानाकृतय एतेषामवयवग्रहणेन ग्रहणं स्याद्वा न वेति। कुतः पुनरियं विचारणा? इह हि समुदाया अप्युपदिश्यन्ते, अवयवा अपि। अभ्यन्तरश्च समुदायेऽवयवः, तद्यथा वृक्षः प्रचलन्सहावयवैः प्रचलति। तत्र समुदायस्थस्यावयवस्यावयवग्रहणेन ग्रहणं स्याद्वा न वेति विचारणा।
कश्चात्र विशेषः।
 वर्णैकदेशा वर्णग्रहणेन चेत्सन्ध्यक्षरे समानाक्षरविधिप्रतिषेधः -
वर्णैकदेशा वर्णग्रहणेन चेत्सन्ध्यक्षरे समानाक्षराश्रयो विधिः प्राप्नोति, स प्रतिषेध्यः। अग्ने इन्द्र, वायो उदकम्, अकः सवर्णे दीर्घः इति दीर्घत्वं प्राप्नोति।
-0-1-117- दीर्घे ह्रस्वविधिप्रतिषेधः -
दीर्घे ह्रस्वाश्रयो विधिः प्राप्नोति, स प्रतिषेध्यः। आलूय, प्रलूय ह्रस्वस्य पिति कृति तुग् इति तुक् प्राप्नोति।
नैष दोषः, आचार्यप्रवृत्तिर्ज्ञापयति न दीर्घे ह्रस्वाश्रयो विधिर्भवति इति। यदयं दीर्घाच्छे तुकं शास्ति।
नैतदस्ति ज्ञापकम्, अस्ति ह्यन्यदेतस्य वचने प्रयोजनम्। किम्? पदान्ताद्वा इति विभाषां वक्ष्यामीति।
यत्तर्हि योगविभागं करोति। इतरथा हि दीर्घात्पदान्ताद्वा इत्येव ब्रूयात्।
इह तर्हि- खट्वाभिः, मालाभिः अतो भिस ऐस् इत्यैस्भावः प्राप्नाति।
तपरकरणसार्मथ्यान्न भविष्यति।
इह तर्हि याता वाता अतो लोप आर्धधातुके इत्यकारलोपः प्राप्नोति।
ननु चात्रापि तपरकरणसार्मथ्यादेव न भविष्यति।
अस्ति ह्यन्यत्तपरकरणे प्रयोजनम्। किम्? सर्वस्य लोपो मा भूदिति।
अथ क्रियमाणेऽपि तपरे परस्य लोपे कृते पूर्वस्य कस्मान्न भवति?
परलोपस्य स्थानिवद्भावादसिद्धत्वाच्च।
एवं तर्ह्याचार्यप्रवृत्तिर्ज्ञापयति नाकारस्थस्याऽकारस्य लोपो भवति इति। यदयम्
आतोऽनुपसर्गे कः इति ककारमनुबन्धं करोति। कथं कृत्वा ज्ञापकम्? कित्करणे एतत्प्रयोजनम्- कितीत्याकारलोपो यथा स्यादिति। यद्याकारस्थस्याऽकारस्य लोपः स्यात्, कित्करणमनर्थकं स्यात्। परस्याकारस्य लोपे कृते द्वयोरकारयोः पररूपे हि सिद्धं रूपं स्याद् गोदः कम्बलद इति। पश्यति त्वाचार्यो- नाकारस्थस्याऽकारस्य लोपः स्यादिति, अतः ककारमनुबन्धं करोति।
नैतदस्ति ज्ञापकम्। उत्तरार्थमेतत्स्यात्- तुन्दशोकयोः परिमृजापनुदोः इति।
यत्तर्हि गापोष्टक् इत्यनन्यार्थं ककारमनुबन्धं करोति।
 एकवर्णवच्च।
एकवर्णवच्च दीर्घो भवतीति वक्तव्यम्। किं प्रयोजनम्? वाचा तरतीति द्व्यज्लक्षणष्ठन्मा भूदिति। इह च वाचो निमित्तम्, तस्य निमित्तं संयोगोत्पातौ इत्यनुवर्तमाने गोद्व्यचः इति द्व्यज्लक्षणो यन्मा भूदिति।
अत्रापि गोनौग्रहणं ज्ञापकम्- दीर्घाद् द्व्यज्लक्षणो विधिर्न भवति इति।
अयं तु सर्वेषामेव परिहारः-
 नाऽव्यपवृक्तस्यावयवे तद्विधिर्यथा द्रव्येषु -
नाऽव्यपवृक्तस्याऽवयवाश्रयो विधिर्भवति यथा द्रव्येषु। तद्यथा- द्रव्येषु सप्तदश सामिधेन्यो भवन्ति इति न सप्तदशारत्निमात्रं काष्ठमग्नावभ्याधीयते।
विषम उपन्यासः। प्रत्यृचं चैवं हि तत्कर्म चोद्यते। असम्भवश्चाग्नौ वेद्यां च।
यथा तर्हि सप्तदश प्रादेशमात्रीराश्वत्थीः समिधोऽभ्यादधीत इति न सप्तदशप्रादेशमात्रं काष्ठमग्नावभ्याधीयते।
अत्रापि प्रतिप्रणवं चैतत्कर्म चोद्यते। तुल्यश्चासम्भवोऽग्नौ वेद्यां च।
यथा तर्हि तैलं न विक्रेतव्यम्, मांसं न विक्रेतव्यम् इति व्यपवृक्तं च न विक्रीयते, अव्यपवृक्तं- गावः सर्षपाश्च विक्रीयन्ते। तथा लोमनखं स्पृष्ट्वा शौचं कर्तव्यम् इति व्यपवृक्तं स्पृष्ट्वा नियोगतः कर्तव्यम्, अव्यपवृक्ते कामचारः।
यत्र तर्हि व्यपवर्गोऽस्ति। क्व च व्यपवर्गोऽस्ति? सन्ध्यक्षरेषु।
 सन्ध्यक्षरेषु विवृतत्वात् -
यदत्राऽवर्णं विवृततरं तदन्यस्मादवर्णाद्। ये अपीवर्णोवर्णे, विवृततरे ते अन्याभ्यामिवर्णोवर्णाभ्याम्।
अथ वा पुनर्न गृह्यन्ते।
-0-1-120- अग्रहणं चेन्नुडि्वधिलादेशविनामेषु ऋकारग्रहणम् -
अग्रहणं चेन्नुडि्वधिलादेशविनामेषु ऋकारग्रहणं कर्तव्यम्। तस्मान्नुड् द्विहलः ऋकारे चेति वक्तव्यम्। इहापि यथा स्यात्- आनृधतुः, आनृधुरिति। यस्य पुनर्गह्यन्ते द्विहलः इत्येव तस्य सिद्धम्।
यस्यापि न गृह्यन्ते, तस्याप्येष न दोषः। द्विहल्ग्रहणं न करिष्यते। तस्मान्नुड् भवतीत्येव।
यदि न क्रियते आटतुः, आटुरित्यत्रापि प्राप्नोति।
अश्नोतिग्रहणं नियमार्थं भविष्यति, अश्नोतेरेवाऽवर्णोपधस्य, नान्यस्याऽवर्णोपधस्येति। ।
लादेशे च ऋकारग्रहणं कर्तव्यम्। कृपो रो लः ऋकारस्य चेति वक्तव्यम्। इहापि यथा स्यात्- क्लृप्तः
क्लृप्तवानिति। यस्य पुनर्गृह्यन्ते र इत्येव तस्य सिद्धम्। यस्यापि न गृह्यन्ते तस्याप्येष न दोषः। ऋकारोप्यत्र निर्दिश्यते। कथम्? अविभक्तिको निर्देशः- कृप, उः, रः, लः - कृपो रो लः इति। अथ वा उभयतः स्फोटमात्रं निर्दिश्यते रश्रुतेर्लश्रुतिर्भवतीति। 
विनामे ऋकारग्रहणं कर्तव्यम्। रषाभ्यां नो णः समानपदे ऋकाराच्चेति वक्तव्यम्। इहापि यथा स्यात्- मातॄणां पितॄणामिति। यस्य पुनर्गृह्यन्ते रषाभ्यामित्येव तस्य सिद्धम्।
न सिध्यति। यत्तद्रेफात्परं भक्तेस्तेन व्यवहितत्वान्न प्राप्नोति।
मा भूदेवम्। अड्व्यवाये इत्येव सिद्धम्।
न सिध्यति। वर्णैकदेशाः के वर्णग्रहणेन गृह्यन्ते, ये व्यपवृक्ता अपि वर्णा भवन्ति। यच्चापि रेफात्परं भक्तेः, न तत्क्वचिदपि व्यपवृक्तं दृश्यते।
एवं तर्हि योगविभागः करिष्यते, रषाभ्यां नो णः समानपदे, ततः व्यवाये। व्यवाये च रषाभ्यां नो णो भवतीति। ततः अट्कुफ्वाङ्नुम्भिः इति।
इदमिदानीं किमर्थम्?
नियमार्थम्। एतैरेवाक्षरसमाम्नायिकैर्व्यवाये, नान्यैः, इति।
यस्यापि न गृह्यन्ते तस्याप्येष न दोषः। आचार्यप्रवृत्तिर्ज्ञापयति- भवति ऋकारान्नो णत्वमिति, यदयं क्षुभ्नादिषु नृनमनशब्दं पठति।
नैतदस्ति ज्ञापकम्। वृद्ध्यर्थमेतत्स्यात्- नार्नमनिः। यत्तर्हि तृप्नोतिशब्दं पठति।
यच्चापि नृनमनशब्दं पठति।
ननु चोक्तं वृद्ध्यर्थमेतत्स्यात्। बहिरङ्गा वृद्धिरन्तरङ्गं णत्वम्। असिद्धं बहिरङ्गमन्तरङ्गे। अथ वा उपरिष्टाद्योगविभागः करिष्यते- ऋतः नो णो भवति। ततः छन्दस्यवग्रहात् ऋत इत्येव।
 प्लुतावैच इदुतौ -
एतच्च वक्तव्यम्। यस्य पुनर्गृह्यन्ते गुरोष्टेरित्येव प्लुत्या तस्य सिद्धम्। यस्यापि न गृह्यन्ते तस्याप्येष न दोषः। क्रियत एतन्न्यास एव।
-0-1-122- तुल्यरूपे संयोगे द्विव्यञ्ञ्जनविधिः -
तुल्यरूपे संयोगे द्विव्यञ्ञ्जनाश्रयो विधर्न सिध्यति कु2क्कुटः, पि3प्पली, पि3त्तमिति। यस्य पुनर्गृह्यन्ते तस्य द्वौ ककारौ, द्वौ पकारौ, द्वो तकारौ।
यस्यापि न गृह्यन्ते तस्यापि द्वौ ककारौ, द्वौ पकारौ, द्वौ तकारौ। कथम्? मात्राकालोऽत्र
गम्यते। न च मात्रिकं व्यञ्ञ्जनमस्ति। अनुपदिष्टं सत्कथं शक्यं विज्ञातुम्। असच्च कथं शक्यं प्रतिपत्तुम्।
यद्यपि तावदत्रैतच्छक्यते वक्तुं यत्रैतन्नास्ति- अण् सवर्णान्गृह्णाति इति। इह तु कथम्- सय्यन्ता, सवँ्वत्सरः, यलँ्लोकम्, तलँ्लोकम् इति। यत्रैतदस्त्यण् सवर्णान् गृह्णातीति?
अत्रापि मात्राकालो गृह्यते। न च मात्रिकं व्यञ्ञ्जनमस्ति। अनुपदिष्टं सत्कथं विज्ञातुम्। असच्च कथं शक्यं प्रतिपत्तुम्।
-0-1-123- हयवरट् ।। 5 ।।
 अथ हकारस्य द्विरुपदेशाधिकरणम् ।।
सर्वे वर्णाः सकृदुपदिष्टाः, अयं हकारो द्विरूपदिश्यते- पूर्वश्चैव परश्च। यदि पुनः पूर्वं एवोपदिश्येत, पर एव वा। कश्चात्र विशेषः?
 हकारस्य परोपदेशेऽड्ग्रहणेषु हग्रहणम् -
हकारस्य परोपदेशेऽड्ग्रहणेषु हग्रहणं कर्तव्यम् आतोऽटि नित्यम्, शश्छोटि, दीर्घादटि समानपादे हकारे चेति वक्तव्यम्। इहापि यथा स्यात्- महाँ हि सः।
 उत्वे च -
उत्वे च हकारग्रहणं कर्तव्यम्। अतो रोरप्लुतादप्लुते हशि च हकारे चेति वक्तव्यम्। इहापि यथा स्यात्-
पुरुषो हसति ब्राह्मणो हसतीति। अस्तु तर्हि पूर्वोपदेशः।
-0-1-124- पूर्वोपदेशे कित्त्वक्सेडि्वधयो झल्ग्रहणानि च -
यदि पूर्वोपदेशः कित्त्वं विधेयम्- स्निहित्वा, स्नेहित्वा, सिस्निहिषति, सिस्नेहिषति रलो व्युपधाद्धलादेः इति कित्त्वं न प्राप्नोति।
क्सविधिः- क्सश्च विधेयः- अधुक्षत्, अलिक्षत् शल इगुपधादनिटः क्सः इति क्सो न प्राप्नोति।
इडि्वधिः- इट् च विधेयः- रुदिहि , स्वपिहि वलादिलक्षण इण्न प्राप्नोति।
झल्ग्रहणानि च।
किम्?
अहकाराणि स्युः।
तत्र को दोषः?
झलो झलि इतीह न स्यात्- अदाग्धाम् ,अदाग्धम्। तस्मात्पूर्वश्चैवोपदेष्टव्यः परश्च।
यदि च किञ्ञ्चिदन्यत्राप्युपदेशे प्रयोजनमस्ति तत्राप्युपदेशः कर्तव्यः।
 ।। अथ रेफोपदेशस्थानाधिकरणम् ।।
इदं विचार्यते- अयं रेफो यकारवकाराभ्यां पूर्व एवोपदिश्येत हरयवट् इति, पर एव वा यथान्यासम् इति। कश्चात्र विशेषः?
-0-1-125- रेफस्य परोपदेशेऽनुनासिकद्विर्वचनपरसवर्णप्रतिषेधः -
रेफस्य परोपदेशेऽनुनासिकद्विर्वचनपरसवर्णानां प्रतिषेधो वक्तव्यः।
अनुनासिकस्य- स्वर्नयति, प्रातर्नयति यरोऽनुनासिकेऽनुनासिको वा इत्यनुनासिकः प्राप्नोति। द्विर्वचनस्य- मद्रह्रदः, भद्रह्रदः यरः इति द्विर्वचनं प्राप्नोति। परसवर्णस्य- कुण्डं रथेन, वनं रथेन अनुस्वारस्य ययि इति परसवर्णः प्राप्नोति।
अस्तु तर्हि पूर्वोपदेशः।
 पूर्वोपदेशे कित्त्वप्रतिषेधो व्यलोपवचनं च -
यदि पूर्वोपदेशः कित्त्वं प्रतिषेध्यम्। देवित्वा दिदेविषति रलो व्युपधाद् इति कित्त्वं प्राप्नोति।
नैष दोषः। नैवं विज्ञायते रलः व्युपधादिति। किं तर्हि? रलः अव् व्युपधाद् इति। किमिदम् अव् व्युपधाद् इति? अवकारान्ताद् व्युपधाद् अव्व्युपधादिति।
व्यलोपवचनं च- व्योश्च लोपो वक्तव्यः। गौधेरः, पचेरन्, यजेरन्, जीवे रदानुः- जीरदानुः। वलीति लोपो न प्राप्नोति।
नैष दोषः। रेफोऽप्यत्र निर्दिश्यते लोपो व्योर्वलि इति, रेफे च वलि चेति।
अथ वा पुनरस्तु परोपदेशः।
ननु चोक्तं रेफस्य परोपदेशेऽनुनासिकद्विर्वचनसवर्णप्रतिषेधः इति।
अनुनासिकपरसवर्णयोस्तावत्प्रतिषेधो न वक्तव्यः, रेफोष्मणां सवर्णा न सन्ति।
द्विर्वचनेऽपि। नेमौ रहौ कार्यिणौ द्विर्वचनस्य। किं तर्हि? निमित्तमिमौ रहौ द्विर्वचनस्य। तद्यथा- ब्राह्मणा भोज्यन्तां माठरकौण्डिन्यौ परिवेविषाताम् इति। नेदानीं तौ भुञ्ञ्जाते।
 ।। अथायोगवाहोपदेशाधिकरणम् ।।
इदं विचार्यते- इमेऽयोगवाहा न क्वचिदुपदिश्यन्ते श्रूयन्ते च। तेषां कार्यार्थमुपदेशः कर्तव्यः। के पुनरयोगवाहाः? विसर्जनीयजिह्वामूलीयोपध्मानीयानुस्वारनासिक्ययमाः। कथं पुनरयोगवाहाः? यदयुक्ता वहन्ति अनुपदिष्टाश्च श्रूयन्ते।
क्व पुनरेषामुपदेशः कर्तव्यः?
-0-1-128- अयोगवाहानामट्सु णत्वम् -
अयोगवाहानामट्सूपदेशः कर्तव्यः।
किं प्रयोजनम्? णत्वम् उरःकेण, उर केण, उरःपेण, उर पेण। अड्व्यवाय इति णत्वं सिद्धं भवति।
 शर्षु जश्भावषत्वे -
शर्षूपदेशः कर्तव्यः। किं प्रयोजनम्? जश्भावषत्वे। अयमुब्जिरुपध्मानीयोपधः पठ्यते। तत्र जश्त्वे कृते उब्जिता, उब्जितुमित्येतद्रूपं यथा स्यात्।
यद्युब्जिरुपध्मानीयोपधः पठ्यते, उब्जिजिषतीत्युपध्मानीयादेरेव द्विर्वचनं प्राप्नोति।
दकारोपधे पुनर् न न्द्राः संयोगादयः इति प्रतिषेधः सिद्धो भवति।
यदि दकारोपधः पठ्यते, का रूपसिद्धिः- उब्जिता उब्जितुमिति?
असिद्धे भ उद्जेः। इदमस्ति- स्तोः श्चुना श्चुः इति, ततो वक्ष्यामि भ उद्जेः, उद्जेः श्चुना सन्निपाते भो भवतीति।
तत्तर्हि वक्तव्यम्? न वक्तव्यम्। निपतनादेव सिद्धम्। किं निपातनम्? भुजन्युब्जौ पाण्युपतापयोः इति।
इहापि तर्हि प्राप्नोति- अभ्युद्गः, समुद्गः इति।
अकुत्वविषये तन्निपातनम्।
अथ वा नैतदुब्जे रूपम्, गमेरेतद् द्व्युपसर्गाड्डो विधीयते। अभ्युद्गतोऽभ्युद्गः, समुद्गतः ,समुद्ग इति।
षत्वं च प्रयोजनम्। सर्पिःषु धनुःषु। र्शव्यवाये इति षत्वं सिद्धं भवतीति। नुम्विसर्जनीयर्शव्यवायेऽपि इति विसर्जनीयग्रहणं न कर्तव्यं भवति।
नुमश्चापि तर्हि ग्रहणं शक्यमकर्तुम्।
कथं सर्पींषि धनूंषि?
अनुस्वारे कृते र्शव्यवाये इत्येव सिद्धम्।
अवश्यं नुमो ग्रहणं कर्तव्यम्। अनुस्वारविशेषणं नुम्ग्रहणम्। नुमो योऽनुस्वारस्तत्र यथा स्यात्, इह मा भूत्- पुंस्विति।
अथ वाऽविशेषेणोपदेशः कर्तव्यः।
किं प्रयोजनम्?
-0-1-130- अविशेषेण संयोगोपधासञ्ञ्ज्ञाऽलोन्त्यद्विर्वचनस्थानिवद्भावप्रतिषेधाः ।।
अविशेषेण संयोगसञ्ञ्ज्ञा प्रयोजनम्, उ3ब्जकः, हलोऽनन्तराः संयोगः इति संयोगसञ्ञ्ज्ञा, संयोगे गुर्विति गुरुसञ्ञ्ज्ञा गुरोः इति प्लुतो भवति।
उपधासञ्ञ्ज्ञा च प्रयोजनम्- दुष्कृतम्, निष्कृतम्, दुष्पीतम्, निष्पीतम्, इदुदुपधस्य चाप्रत्ययस्य इति षत्वं सिद्धं भवति।
नैतदस्ति प्रयोजनम्। न इदुदुपधग्रहणेन विसर्जनीयो विशेष्यते।
किं तर्हि?
सकारो विशेष्यते- इदुदुपधस्य सकारस्य यो विसर्जनीय इति।
अथ वोपधाग्रहणं न करिष्यते, इदुद्भ्यां तु परं विसर्जनीयं विशेषयिष्यामः- इदुद्भ्यामुत्तरस्य विसर्जनीयस्येति।
अलोऽन्त्यविधिश्च प्रयोजनम्- वृक्षस्तरति, प्लक्षस्तरति। अलोन्त्यस्य विधयो भवन्तीत्यलोऽन्त्यस्य सत्वं सिद्धं भवति।
एतदपि नास्ति प्रयोजनम्। निर्दिश्यमानस्यादेशा भवन्ति इति विसर्जनीयस्यैव भविष्यति।
द्विर्वचनं च प्रयोजनम्- उर कः। उर पः। अनचि च अच उत्तरस्य यरो द्वे भवत इति द्विर्वचनं सिद्धं भवति।
स्थानिवद्भावप्रतिषेधश्च प्रयोजनम्- यथेह भवति उरःकेण, उरःपेणेति अड्व्यवायः इति णत्वम्; एवमिहापि स्थानिवद्भावात् प्राप्नोति- व्यूढोरस्केन ,महोरस्केनेति। तत्र अनल्विधौ इति प्रतिषेधः सिद्धो भवति।
 ।। अथ वर्णार्थवत्ताधिकरणम् ।।
किं पुनरिमे वर्णा अर्थवन्तः, आहोस्विदनर्थकाः?
-0-1-131- अर्थवन्तो वर्णा धातुप्रातिपदिकप्रत्ययनिपातानामेकवर्णानामर्थदर्शनात् ।।
अर्थवन्तो वर्णाः।
कुतः?
धातुप्रातिपदिकप्रत्ययनिपातानामेकवर्णानामर्थदर्शनात्।
धातव एकवर्णा अर्थवन्तो दृश्यन्ते एति, अध्येति, अधीते इति।
प्रातिपदिकान्येकवर्णान्यर्थवन्ति- आभ्याम्, एभिः, एषु।
प्रत्यया एकवर्णा अर्थवन्तः- औपगवः, कापटवः।
निपाता एकवर्णा अर्थवन्तः- अ अपेहि, इ इन्द्रं पश्य, उ उत्तिष्ठ, अ अपक्राम। धातुप्रातिपदिकप्रत्ययनिपातानामेकवर्णानामर्थदर्शनान्मन्यामहे- अर्थवन्तो वर्णाः इति।
 वर्णव्यत्यये चार्थान्तरगमनात् -
वर्णव्यत्यये चार्थान्तरगमनान्मन्यामहेऽर्थवन्तो वर्णा इति। कूपः सूपो यूप इति। कूप इति सककारेण कश्चिदर्थो गम्यते। सूप इति ककारापाये सकारोपजने चार्थान्तरं गम्यते। यूप इति ककारसकारापाये यकारोपजने चार्थान्तरं गम्यते। तेन मन्यामहे- यः कूपे कूपार्थः स ककारस्य, यः सूपे सूपार्थः स सकारस्य, यो यूपे यूपार्थः स यकारस्येति।
-0-1-132- वर्णानुपलब्धौ चानर्थगतेः -
वर्णानुपलब्धौ चानर्थगतेर्मन्यामहेऽर्थवन्तो वर्णा इति। वृक्ष ऋक्षः, काण्डीर आण्डीरः। वृक्ष इति सवकारेण कश्चिदर्थो गम्यते, ऋक्ष इति वकारापाये सोऽर्थो न गम्यते। काण्डीर इति सककारेण कश्चिदर्थो गम्यते, आण्डीर इति ककारापाये सोऽर्थो न गम्यते।
किं तर्ह्युच्यते- अनर्थगतेः इति। न साधीयो ह्यत्रार्थस्य गतिर्भवति।
एवं तर्हीदं पठितव्यं स्यात्- वर्णानुपलब्धौ चातदर्थगतेः इति।
किमिदमतदर्थगतेरिति?
तस्यार्थस्तदर्थः, तदर्थस्य गतिस्तदर्थगतिः, न तदर्थगतिरतदर्थगतिरतदर्थगतेरिति। अथ वा सोऽर्थस्तदर्थस्तदर्थस्य गतिस्तदर्थगतिः न तदर्थगतिरतदर्थगतिरतदर्थगतेरिति।
स तर्हि तथा निर्देशः कर्तव्यः।
न कर्तव्यः। उत्तरपदलोपोऽत्र द्रष्यव्यः। तद्यथा- उष्ट्रमुखमिव मुखमस्य उष्ट्रमुखः,
खरमुखः। एवमतदर्थगतेरनर्थगतेरिति।
-0-1-133- सङ्घातार्थवत्त्वाच्च -
सङ्घातार्थवत्त्वाच्च मन्यामहे अर्थवन्तो वर्णा इति। येषां सङ्घाता अर्थवन्तः, अवयवा अपि तेषामर्थवन्तः। तद्यथा- एकश्चक्षुष्मान् दर्शने समर्थः तत्समुदायः शतमपि समर्थम्। एकश्च तिलस्तैलदाने समर्थः तत्समुदायः खार्यपि तैलदाने समर्था। येषां पुनरवयवा अनर्थकाः समुदाया अपि तेषामनर्थकाः। तद्यथा- एकोन्धो दर्शनेऽसमर्थस्तत्समुदायः शतमप्यसमर्थम्। एका च सिकता तैलदानेऽसमर्था तत्समुदायश्च खारीशतमप्यसमर्थम्।
यदि तर्हीमे वर्णा अर्थवन्तः, अर्थवत्कृतानि प्राप्नुवन्ति।
कानि?
अर्थवत्प्रातिपदकम् इति प्रातिपदिकसञ्ञ्ज्ञा, प्रातिपदिकादिति स्वाद्युत्पत्तिः, सुबन्तं पदम् इति पदसञ्ञ्ज्ञा तत्र को दोषः।
पदस्य इति नलोपादीनि प्राप्नुवन्ति- धनं वनमिति।
 सङ्घातस्यैकार्थ्यात्सुबभावो वर्णात् -
सङ्घातस्यैकत्वमर्थः। तेन वर्णात्सुबुत्पत्तिर्न भविष्यति।
-0-1-134- अनर्थकास्तु प्रतिवर्णमर्थानुपलब्धेः -
अनर्थकास्तु वर्णाः।
कुतः?
प्रतिवर्णमर्थानुपलब्धेः। नहि प्रतिवर्णमर्था उपलभ्यन्ते।
किमिदं प्रतिवर्णमिति?
वर्णं वर्णं प्रति प्रतिवर्णम्।
 वर्णव्यत्ययापायोपजनविकारेष्वर्थदर्शनात् -
वर्णव्यत्ययापायोपजनविकारेष्वर्थदर्शनान्मन्यामहे- अनर्थका वर्णा इति। वर्णव्यत्यये- कृतेस्तर्कः, कसेः सिकताः, हिंसेः सिंहः। वर्णव्यत्ययो नार्थव्यत्ययः। अपायो लोपः- हतः, घन्ति, घ्नन्तु, अघ्नन्। वर्णापायो नार्थापायः। उपजन आगमः- लविता लवितुम्। वर्णोपजनो नार्थोपजनः। विकार आदेशः- घातयति, घातकः। वर्णविकारो नार्थविकारः। यथैव वर्णव्यत्ययापायोपजनविकारा भवन्ति, तद्वदर्थव्यत्ययापायोपजनविकारैर्भवितव्यम्। न चेह तद्वत्। अतो मन्यामहे- अनर्थका वर्णा इति।
उभयमिदं वर्णेषूक्तम्- अर्थवन्तोऽनर्थका इति च।
किमत्र न्याय्यम्?
उभयमित्याह।
कुतः?
स्वभावतः। तद्यथा- समानमीहमानानां चाधीयानानां च केचिदर्थैर्युज्यन्ते, अपरे न। न चेदानीं कश्चिदर्थवानिति कृत्वा सर्वैरर्थवदि्भः शक्यं भवितुम्, कश्चिद्वाऽनर्थक इति कृत्वा सर्वैरनर्थकैः। तत्र किमस्माभिः शक्यं कर्तुम्- यद्धातुप्रातिपदिकप्रत्ययनिपाता एकवर्णा अर्थवन्तोऽतोऽन्येऽनर्थका इति। स्वाभाविकमेतत्।
कथं य एष भवता वर्णानामर्थवत्तायां हेतुरुपदिष्टः- अर्थवन्तो वर्णा धातुप्रातिपदिकप्रत्ययनिपातानामेकवर्णानामर्थदर्शनाद्व्यत्यये चार्थान्तरगमनाद्वर्णानुपलब्धौ चानर्थगतेः सङ्घातार्थवत्त्वाच्चेति।
सङ्घातान्तराण्येवैतान्येवञ्ञ्जातीयकान्यर्थान्तरेषु वर्तन्ते कूपः सूपो यूप इति। यदि हि वर्णव्यत्ययकृतमर्थान्तरगमनं स्यात्, भूयिष्ठः कूपार्थः सूपे स्यात्, सूपार्थश्च कूपे, कूपार्थश्च यूपे, यूपार्थश्च कूपे, सूपार्थश्च यूपे, यूपार्थश्च सूपे। यतस्तु खलु किञ्ञ्चित्सूपस्य वा यूपे, यूपस्य वा कूपे, कूपस्य वा यूपे, सूपस्य वा कूपे, कूपस्य वा सूपे, यूपस्य वा सूपे। अतो मन्यामहे- सङ्घातान्तराण्येतान्येवञ्ञ्जातीयान्यर्थान्तरेषु वर्तन्ते इति।
इदं खल्वपि- भवता वर्णानामर्थवत्तां ब्रुवता साधीयोऽनर्थकत्वं द्योतितम्। यो हि मन्यते- यः कूपे कूपार्थः स ककारस्य, यः सूपे सूपार्थः स सकारस्य, यो यूपे यूपार्थः स यकारस्येति। ऊपशब्दस्त्वस्यानर्थकः स्यात्।
तत्रेदमपरिहृतम्- सङ्घातार्थवत्त्वाच्च इति।
एतस्यापि प्रातिपदिकसञ्ञ्ज्ञायां परिहारं वक्ष्यति।
-0-1-135- ।। अथ प्रत्याहारेष्वित्सञ्ञ्ज्ञकग्रहणाभावाधिकरणम् ।।
अःथ्द्य;उण्, ऋलृक्, एओङ्, ऐऔच्।
-0-1-136- प्रत्याहारेऽनुबन्धानां कथमज्ग्रहणेषु न -
य एतेऽक्षु प्रत्याहारार्था अनुबन्धाः क्रियन्ते, एतेषामज्ग्रहणेन ग्रहणं कस्मान्न भवति?
किं च स्यात्?
दधि णकारीयति, मधु णकारीयति, इको यणचि इति यणादेशः प्रसज्येत।
 आचारात् -
किमिदमाचारादिति?
आचार्याणामुपचारात्। नैतेष्वाचार्या अच्कार्याणि कृतवन्तः।
 अप्रधानत्वात् -
अप्रधानत्वाच्च। न खल्वेतेषामक्षु प्राधान्येनोपदेशः क्रियते।
क्व तर्हि?
हल्षु।
कुत एतत्?
एषा ह्याचार्यस्य शैली लक्ष्यते- यत्तुल्यजातीयांस्तुल्यजातीयेषूपदिशति- अचोऽक्षु हलो
हल्षु।
-0-1-137- लोपश्च बलवत्तरः -
लोपः खल्वपि तावद्भवति।
 ऊकालोऽजिति वा योगस्तत्कालानां यथा भवेत्। अचां ग्रहणमच्कार्यं तेनैषां न भविष्यति -
अथ वा योगविभागः करिष्यते- ऊकालोऽच् उ ऊ उ3 इत्येवं कालोऽज्भवति। ततो ह्रस्वदीर्घप्लुतः ह्रस्वदीर्घप्लुतसञ्ञ्ज्ञश्च भवति ऊकालोऽच्।
एवमपि कुक्कुट इत्यत्रापि प्राप्नोति।
तस्मात्पूर्वोक्त एव परिहारः।
एष एवार्थः। अपर आह-
-0-1-138- ह्रस्वादीनां वचनात् प्राग्यावत्तावदेव योगोऽस्तु। अच्कार्याणि यथा स्युस्तत्कालेष्वक्षु कार्याणि -
 ।। अणुदित्सूत्रेऽण्पदप्रयोजनाधिकरणम् ।।
अथ किमर्थमन्तःस्थानामण्सूपदेशः क्रियते?
इह सयँ्यँ्यन्ता सवँ्वँ्वत्सरः, यलँ्लँ्लोकम्, तलँ्लँ्लोकमिति परसवर्णस्यासिद्धत्वादनुस्वारस्यैव द्विर्वचनम्। तत्र परस्य परसवर्णे कृते तस्य यय्ग्रहणेन ग्रहणात् पूर्वस्यापि परसवर्णो यथा स्यात्।
नैतदस्ति प्रयोजनम्। वक्ष्यत्येतत्- द्विर्वचने परसवर्णत्वं सिद्धं वक्तव्यम् इति। यावता सिद्धत्वमुच्यते परसवर्ण एव तावद्भवति।
परसवर्णे तर्हि कृते तस्य यर्ग्रहणेन ग्रहणाद् द्विर्वचनं यथा स्यात्।
मा भूद् द्विर्वचनम्।
ननु च भेदो भवति- सति द्विर्वचने त्रियकारकम्, असति द्विर्वचने द्वियकारकम्।
नास्ति भेदः। सत्यपि द्विर्वचने द्वियकारकमेव।
कथम्?
हलो यमां यमि लोपः इत्येवमेकस्य लोपेन भवितव्यम्।
एवमपि भेदः। सति द्विर्वचने कदाचिद् द्वियकारकम्, कदाचित् त्रियकारकम्। असति त्रियकारकमेव। स एष कथं भेदो न स्यात्? यदि नित्यो लोपः स्यात्। विभाषा च स लोपः।
यथाऽभेदस्तथास्तु।
-0-1-140 अनुवर्तते विभाषा, शरोऽचि यद्वारयत्ययं द्वित्वम् -
यदयं शरोऽचि इति द्विर्वचनप्रतिषेधं शास्ति, तज्ज्ञापयत्याचार्योऽनुवर्तते विभाषेति।
कथं कृत्वा ज्ञापकम्?
-0-1-141- नित्ये हि तस्य लोपे प्रतिषेधार्थो न कश्चित्स्यात् -
यदि नित्यो लोपः स्यात्, प्रतिषेधवचनमनर्थकं स्यात्। अस्त्वत्र द्विर्वचनम्, झरो झरि सवर्णे इति लोपो
भविष्यति। पश्यति त्वाचार्यः- विभाषा सलोप इति ततो द्विर्वचनप्रतिषेधं शास्ति।
नैतदस्ति ज्ञापकम्। नित्येऽपि तस्य लोपे स प्रतिषेधोऽवश्यं वक्तव्यः। यदेतत् अचो रहाभ्याम् इति द्विर्वचनं लोपापवादः स विज्ञायते।
कथम्?
यर इत्युच्यते। एतावन्तश्च यरः। यदुत झरो वा यमो वा। यदि चात्र लोपः स्याद् द्विर्वचनमनर्थकं स्यात्।
किन्तर्हि तयोर्योगयोरुदाहरणम्? यदकृते द्विर्वचने त्रिव्यञ्ञ्जनः संयोगः- प्रत्तम्, अवत्तम्, आदित्यः। इहेदानीं कर्त्ता हर्त्तेति द्विर्वचनसार्मथ्याल्लोपो न भवति। एवमिहापि लोपो न स्यात् कर्षति वर्षति थ्द्य;ति। तस्मान्नित्येऽपि लोपेऽवश्यं स प्रतिषेधो वक्तव्यः।
तदेतदन्यन्तं सन्दिग्धं वर्तते आचार्याणां विभाषाऽनुवर्तते न वेति।
 ।। लण् ।।
 व्याख्यानत इति परिभाषाधिकरणम् ।।
अयं णकारो द्विरनुबध्यते पूर्वश्चैव परश्च। तत्राण्ग्रहणेष्विण्ग्रहणेषु च सन्देहो भवति पूर्वेण वा स्युः परेण वेति।
कतमस्मिंस्तावदण्ग्रहणे सन्देहः?
ढ्रलोपे पूर्वस्य दीर्घोऽणः इति।
 असन्दिग्धम् -
असन्दिग्धं पूर्वेण न परेण।
कुत एतत्?
-0-1-144- पराभावात् -
नहि ढ्रलोपे परेऽणः सन्ति।
ननु चायमस्ति- आतृढ, आवृढ इति।
एवं तर्हि सार्मथ्यात्पूर्वेण, न परेण। यदि हि परेण स्यादण्ग्रहणमनर्थकं स्यात्। ढ्रलोपे पूर्वस्य दीर्घोऽचः इत्येव ब्रूयात्। अथ वैतदपि न ब्रूयाद्, अचो ह्येतद्भवति- ह्रस्वो दीर्घः प्लुत इति।
अस्मिंस्तर्ह्यण्ग्रहणे सन्देहः- केऽणः इति। असन्दिग्धं पूर्वेण, न परेण।
कुत एतत्?
पराभावात्। नहि के परेऽणः सन्ति।
ननु चायमस्ति- गोका नौकेति।
एवं तर्हि सार्मथ्यात्पूर्वेण, न परेण। यदि हि परेण स्यादण् ग्रहणमनर्थकं स्यात्। केऽचः
इत्येव ब्रूयात्। अथ वैतदपि न ब्रूयात्, अचो ह्येतद्भवति- ह्रस्वो दीर्घः प्लुत इति।
अस्मिंस्तर्ह्यण्ग्रहणे सन्देहः- अणोऽप्रगृह्यस्यानुनासिकः इति।
असन्दिग्धं पूर्वेण, न परेण।
कुत एतत्?
पराभावात्। नहि पदान्ताः परेऽणः सन्ति।
ननु चायमस्ति- कर्तृ हर्तृ इति।
एवं तर्हि सार्मथ्यात्पूर्वेण, न परेण। यदि हि परेण स्याद् अण्ग्रहणमनर्थकं स्यात्। अचोऽप्रगृह्यस्यानुनासिकः इत्येव ब्रूयात्। अथ वैतदपि न ब्रूयात्, अच एव हि प्रगृह्या भवन्ति।
अस्मिंस्तर्ह्यण्ग्रहणे सन्देहः- उरण् रपरः।
असन्दिग्धं पूर्वेण, न परेण।
कुत एतत्?
पराभावात्। न ह्युः स्थाने परेऽणः सन्ति।
ननु चायमस्ति कर्त्रर्थं हर्त्रर्थमिति।
किं च स्याद्यद्यत्र रपरत्वं स्यात्?
द्वयो रेफयोः श्रवणं प्रसज्यत।
हलो यमां यमि लोपः इत्येवमेकस्यात्र लोपो भविष्यतीति।
विभाषा स लोपः, विभाषा श्रवणं प्रसज्येत।
अयं तर्हि नित्यो लोपः रो रि इति।
पदान्तस्येत्येवं सः।
न शक्यः स पदान्तस्येत्येवं विज्ञातुम्। इह हि लोपो न स्यात्- जर्गृधेर्लङ् अजर्घाः, पास्पर्द्धेः अपास्पाः इति। इह तर्हि मातॄणां पितॄणामिति रपरत्वं प्रसज्यते।
आचार्यप्रवृत्तिर्ज्ञापयति नात्र रपरत्वं भवतीति। यदयम् ऋत इद्धातोः इति धातुग्रहणं करोति।
कथं कृत्वा ज्ञापकम्?
धातुग्रहणस्यैतत्प्रयोजनम्- इह मा भूत् मातॄणां पितॄणामिति। यदि चात्र रपरत्वं स्याद्धातुग्रहणमनर्थकं स्यात्। रपरत्वे कृतेऽनन्त्यत्वादित्वं न भविष्यति। पश्यति त्वाचार्यो- नात्र रपरत्वं भवतीति, ततो धातुग्रहणं करोति।
इहापि तर्हि न प्राप्नोति चिकीर्षति, जिहीर्षतीति।
मा भूदेवम्। उपधायाश्च इत्येवं भविष्यति।
इहापि तर्हि प्राप्नोति मातॄणां पितॄणामिति। तस्मात्तत्र धातुग्रहणं कर्तव्यम्।
एवं तर्हि सार्मथ्यात्पूर्वेण, न परेण। यदि परेण स्यादण्ग्रहणमनर्थकं स्यात्, उरज्रपर इत्येव ब्रूयात्।
अस्मिंस्तर्ह्यण्ग्रहणे सन्देहः- अणुदित्सवर्णस्य चाप्रत्ययः इति।
असन्दिग्धं परेण, न पूर्वेण।
कुत एतत्?
-0-1-999- सवर्णेऽण् तु परं ह्युर्ऋत् -
यदयम् उर्ऋत् इत्यृकारे तपरकरणं करोति। तज्ज्ञापयत्याचार्यः परेण, न पूर्वेणेति।
इण्ग्रहणेषु तर्हि सन्देहः।
असन्दिग्धं परेण, न पूर्वेण।
कुत एतत्?
 य्वोरन्यत्र परेणेण् स्यात् -
यत्रेच्छति पूर्वेण, संमृद्य ग्रहणं तत्र करोति- य्वोरिति। तच्च गुरु भवति।
कथं कृत्वा ज्ञापकम्?
तत्र विभक्तिनिर्देशे संमृद्य ग्रहणे चार्द्धचतस्रो मात्राः। प्रत्याहारग्रहणे पुनस्तिस्रो मात्राः। सोऽयमेवं लघीयसा न्यासेन सिद्धे सति यद् गरीयांसं यत्नमारभते तज्ज्ञापयत्याचार्यः परेण, न पूर्वेणेति।
किं पुनर्वर्णोत्सत्ताविवायं णकारो द्विरनुबध्यते?
 व्याख्यानाच्च द्विरुक्तितः।
एतज्ज्ञापयत्याचार्यो भवत्येषा परिभाषा- व्याख्यानतो विशेषप्रतिपत्तिर्न हि सन्देहादलक्षणम् इति। अणुदित्सवर्णस्य इत्येतत्परिहाय पूर्वेणाण्ग्रहणम्, परेणेण्ग्रहणम् इति व्याख्यास्यामः।
-0-1-146- ञ्ञमङणनम् ।। 7 ।। झभञ्ञ् ।। 8 ।।
किमर्थमिमौ मुखनासिकावचनावुभावनुबध्येते, न ञ्ञकार एवानुबध्येत?
कथं यानि मकारेण ग्रहणानि?
सन्तु ञ्ञकारेण।
कथं- हलो यमां यमि लोपः इति।
अस्तु ञ्ञकारेण। हलो यञ्ञां यञ्ञि लोपः इति।
नैवं शक्यम्। झकारभकारपरयोरपि झकारभकारयोर्लोपः प्रसज्येत।
न झकारभकारौ झकारभकारयोः स्तः।
कथं- पुमः खय्यम्परे इति।
एतदप्यस्तु ञ्ञकारेण पुमः खय्यञ्ञ्परे इति।
नैवं शक्यम्। झकारभकारपरेऽपि हि खयि रुः प्रसज्येत।
न झकारभकारपरः खयस्ति।
कथं- ङमो ह्रस्वादचि ङमुण्नित्यम् इति?
एतदप्यस्तु ञ्ञकारेण ङञ्ञो ह्रस्वादचि ङञ्ञुण्नित्यम् इति।
नैवं शक्यम्। झकारभकारयोरपि हि पदान्तयोर्झकारभकारावागमौ स्याताम्।
न झकारभकारौ पदान्तौ स्तः।
एवमपि पञ्ञ्चागमास्त्रय आगमिनो वैषम्यात्सङ्ख्यातानुदेशो न प्राप्नोति।
सन्तु तावद्येषामागमानामागमिनः सन्ति। झकारभकारौ पदान्तौ न स्त इति कृत्वाऽऽगमावपि न भविष्यतः।
 ।। अथाक्षरशब्दनिर्वचनम् ।।
अथ किमिदमक्षरमिति।
 अक्षरं न क्षरं विद्यात् -
न क्षीयते न क्षरतीति वाऽक्षरम्।
-0-1-147- अश्नोतेर्वा सरोऽक्षरम् -
अश्नोतेर्वा पुनरयमौणादिकः सरन्प्रत्ययः। अश्नुते इत्यक्षरम्।
 वर्णं वाहुः पूर्वसूत्रे -
अथ वा पूर्वसूत्रे वर्णस्याक्षरमिति सञ्ञ्ज्ञा क्रियते।
 अथाक्षरसमाम्नायोपदेशप्रयोजनम् ।।
 किमर्थमुपदिश्यते -
अथ किमर्थमुपदेशः क्रियते।
 वर्णज्ञानं वाग्विषयो यत्र च ब्रह्म वर्तते। तदर्थमिष्टबुद्ध्यर्थं लघ्वर्थं चोपदिश्यते -
सोऽयमक्षरसमाम्नायो वाक्यसमाम्नायः पुष्पितः फलितश्चन्द्रतारकवत्प्रतिमण्डितो वेदितव्यो ब्रह्मराशिः, सर्ववेदपुण्यफलावाप्तिश्चास्य ज्ञाने भवति, मातापितरौ चास्य स्वर्गे लोके महीयेते ।।
 कुत्वम् कस्मात् न भवति चोः कुः पदस्य इति ।
 भत्वात् ।
 कथम् भसञ्ज्ञा ।
 अयस्मयादीनि छन्दसि इति ।
 छन्दसि इति उच्यते ।
 न च इदम् छन्दः ।
 छन्दोवत् सूत्राणि भवन्ति ।
 यदि भसञ्ज्ञा वृद्धिः आद् ऐच् अत् एङ् गुणः इति जश्त्वम् अपि न प्राप्नोति ।
 उभयसञ्ज्ञानि अपि छन्दांसि दृश्यन्ते ।
 तत् यथा ।
 सः सुष्टुभा सः ऋक्वता गणेन ।
 पदत्वात् कुत्वम् भत्वात् जश्व्तम् न भवति ।
 एवम् इह अपि भत्वात् कुत्वम् न भविष्यति
 किम् पुनः इदम् तद्भावितग्रहणम् वृद्धिः इति एवम् ये आकारैकारौकाराः भाव्यन्ते तेषाम् ग्रहणम् आहोस्वित् आदैज्मात्रस्य ।
 किम् च अतः ।
 यदि तद्भावितग्रहणम् शालीयः मालीयः इति वृद्धलक्षणः छः न प्राप्नोति ।
 आम्रमयम् शालमयम् वृद्धलक्षणः मयट् न प्राप्नोति ।
 आम्रगुप्तायनिः शालगुप्तयनिः वृद्धलक्षणः फिञ् न प्राप्नोति ।
 अथ ऐज्मात्रस्य ग्रहणम् सर्वः भासः सर्वभासः इति उत्तरपदपदवृद्धौ सर्वम् च इति एषः विधिः प्राप्नोति ।
 इह च तावती भार्या अस्य तावद्भार्यः यावद्भार्यः वृद्धिनिमित्तस्य इति पुंवद्भावप्रतिषेधः प्राप्नोति ।
 अस्तु तर्हि ऐज्मात्रस्य ।
 ननु च उक्तम् सर्वः भासः सर्वभासः इति उत्तरपदपदवृद्धौ सर्वम् च इति एषः विधिः प्राप्नोति ।
 न एषः दोषः ।
 न एवम् विज्ञायते उत्तरपदस्य वृद्धिः उत्तरपदवृद्धिः उत्तरपदवृद्धौ इति ।
 कथम् तर्हि ।
 उत्तरपदस्य इति एवम् प्रकृत्य या वृद्धिः तद्वति उत्तरपदे इति एवम् एतत् विज्ञायते ।
 अवश्यम् च एतत् एवम् विज्ञेयम् ।
 तद्भावितग्रहणे सति अपि इह प्रसज्येत सर्वः कारकः सर्वकारकः इति ।
 यद् अपि उच्यते इह तावती भार्या अस्य तावद्भार्यः यावद्भार्यः वृद्धिनिमित्तस्य इति पुंवद्भावप्रतिषेधः प्राप्नोति इति न एषः दोषः ।
 न एवम् विज्ञायते वृद्धेः निमित्तम् वृद्धिनिमित्तम् वृद्धिनिमित्तस्य इति ।
 कथम् तर्हि ।
 वृद्धेः निमित्तम् यस्मिन् सः अयम् वृद्धिनिमित्तः वृद्धिनिमित्तस्य इति ।
 किम् च वृद्धेः निमित्तम्. यः असौ ककारः णकारः ञकारः वा ।
 अथ वा यः कृत्स्नायाः वृद्धेः निमित्तम् ।
 कः च कृत्स्नायाः वृद्धेः निमित्तम् ।
 यः त्रयाणाम् आकारैकारौकाराणाम् ।
 सञ्ज्ञाधिकारः सञ्ज्ञासम्प्रत्ययार्थः ।
 अथ सञ्ज्ञा इति प्रकृत्य वृद्ध्यादयः शब्दाः पठितव्याः ।
 किम् प्रयोजनम् ।
 सञ्ज्ञासम्प्रत्ययार्थः ।
 वृद्ध्यादीनाम् शब्दानाम् सञ्ज्ञा इति एषः सम्प्रत्ययः यथा स्यात् ।
 इतरथा हि असम्प्रत्ययः यथा लोके ।
 अक्रियमाणे हि सञ्ज्ञाधिकारे वृद्ध्यादीनाम् सञ्ज्ञा इति एषः सम्प्रत्ययः न स्यात् ।
 इदम् इदानीम् बहुसूत्रम् अनर्थकम् स्यात् ।
 अनर्थकम् इति आह ।
 कथम् ।
 यथा लोके ।
 लोके हि अर्थवन्ति च अनर्थकानि च वाक्यानि दृश्यन्ते ।
 अर्थवन्ति तावत् देवदत्त गाम् अभ्याज शुक्लाम् दण्डेन ।
 देवदत्त गाम् अभ्याज कृष्णाम् इति ।
 अनर्थकानि च ।
 दश दाडिमानि षट् अपूपाः कुण्डम् अजाजिनम् पललपिण्डः अधोरुकम् एतत् कुमार्याः स्फैयकृतस्य पिता प्रतिशीनः इति ।
 सञ्ज्ञासञ्ज्ञ्यसन्देहः च ।
 क्रियमाणे अपि सञ्ज्ञाधिकारे सञ्ज्ञासञ्ज्ञिनोः असन्देहः वक्तव्यः ।
 कुतः हि एतत् वृद्धिशब्दः सञ्ज्ञा आदैचः सञ्ज्ञिनः इति ।
 न पुनः आदैचः सञ्ज्ञा वृद्धिशब्दः सञ्ज्ञी इति ।
 यत् तावत् उच्यते सञ्ज्ञाधिकारः कर्तव्यः सञ्ज्ञासम्प्रत्ययार्थः इति न कर्तव्यः ।
 आचार्याचारात् सञ्ज्ञासिद्धिः ।
 आचार्याचारात् सञ्ज्ञासिद्धिः भविष्यति ।
 किम् इदम् आचार्याचारात् ।
 आचार्याणाम् उपचारात् ।
 यथा लौकिकवैदिकेषु ।
 तत् यथा लौकिकेषु वैदिकेषु च कृतान्तेषु ।
 लोके तावत् मातापितरौ पुत्रस्य जातस्य संवृते अवकाशे नाम कुर्वाते देवदत्तः यज्ञदत्तः इति ।
 तयोः उपचारात् अन्ये अपि जानन्ति इयम् अस्य सञ्ज्ञा इति ।
 वेदे याज्ञिकाः सञ्ज्ञाम् कुर्वन्ति स्फ्यः यूपः चषालः इति ।
 तत्रभवताम् उपचारात् अन्ये अपि जानन्ति इयम् अस्य सञ्ज्ञा इति ।
 अपरे पुनः सिचि वृद्धिः इति उक्त्वा आकारैकारौकारान् उदाहरन्ति ।
 ते मन्यामहे यया प्रत्याय्यन्ते सा सञ्ज्ञा ये प्रतीयन्ते ते सञ्ज्ञिनः इति ।
 यत् अपि उच्यते क्रियमाणे अपि सञ्ज्ञाधिकारे सञ्ज्ञासञ्ज्ञिनोः असन्देहः वक्तव्यः इति ।
 सञ्ज्ञासञ्ज्ञ्यसन्देहः ।
 सञ्ज्ञासञ्ज्ञिनोः असन्देहः सिद्धः ।
 कुतः ।
 आचार्याचारात् एव ।
 उक्तः आचार्याचारः ।
 अनाकृतिः ।
 अथ वा अनाकृतिः सञ्ज्ञा ।
 आकृतिमन्तः सञ्ज्ञिनः ।
 लोके अपि हि आक्र्तिमतः मांसपिण्डस्य देवदत्तः इति सञ्ज्ञा क्रियते ।
 लिङ्गेन वा ।
 अथ वा किम् चित् लिङ्गम् आसज्य वक्ष्यामि इत्थंलिङ्गा सञ्ज्ञा इति ।
 वृद्धिशब्दे च तत् लिङ्गम् करिष्यते न आदैच्छब्दे ।
 इदम् तावत् अयुक्तम् यत् उच्यते आचार्याचारात् इति ।
 किम् अत्र अयुक्तम् ।
 तम् एव उपालभ्य अगमकम् ते सूत्रम् इति तस्य एव पुनः प्रमाणीकरणम् इति एतत् अयुक्तम् ।
 अपरितुष्यन् खलु अपि भवान् अनेन परिहारेण आकृतिः लिङ्गेन वा इति आह ।
 तत् च अपि वक्तव्यम् ।
 यदि अपि एतत् उच्यते अथ वा एतर्हि इत्सञ्ज्ञा न वक्तव्या लोपः च न वक्तव्यः ।
 सञ्ज्ञालिङ्गम् अनुबन्धेषु करिष्यते ।
 न च सञ्ज्ञायाः निवृत्तिः उच्यते ।
 स्वभावतः सञ्ज्ञाः सञ्ज्ञिनः प्रत्याय्य निवर्तन्ते ।
 तेन अनुबन्धानाम् अपि निवृत्तिः भविष्यति ।
 सिध्यति एवम् ।
 अपाणिनीयम् तु भवति ।
 यथान्यासम् एव अस्तु ।
 ननु च उक्तम् सञ्ज्ञाधिकारः सञ्ज्ञासम्प्रत्ययार्थः इतरथा हि असम्प्रत्ययः यथा लोके इति ।
 न यथा लोके तथा व्याकरणे ।
 प्रमाणभूतः आचार्यः दर्भपवित्रपाणिः शुचौ अवकाशे प्राङ्मुखः उपविश्य महता यत्नेन सूत्रम् प्रणयति स्म ।
 तत्र अशक्यम् वर्णेन अपि अनर्थकेन भवितुम् किम् पुनः इयता सूत्रेण ।
 किम् अतः यत् अशक्यम् ।
 अतः सञ्ज्ञासञ्ज्ञिनौ एव ।
 कुतः नु खलु एतत् सञ्ज्ञासञ्ज्ञिनौ एव इति न पुनः साध्वनुशासने अस्मिन् शास्त्रे साधुत्वम् अनेन किर्यते ।
 कृतम् अनयोः साधुत्वम् ।
 कथम् ।
 वृधिः अस्मै अविशेषेण उपदिष्टः प्रकृतिपाठे ।
 तस्मात् क्तिन्प्रत्ययः ।
 आदैचः अपि अक्षरसमाम्नाये उपदिष्टाः ।
 प्रयोगनियमार्थम् तर्हि इदम् स्यात् ।
 वृद्धिशब्दात् परः आदैचः प्रयोक्तव्याः इति ।
 न इह प्रयोगनियमः आरभ्यते ।
 किम् तर्हि ।
 संस्कृत्य संस्कृत्य पदानि उत्सृज्यन्ते ।
 तेषाम् यथेष्ठम् अभिसम्बन्धः भवति ।
 तत् यथा आहर पात्रम् , पात्रम् आहर इति ।
 आदेशाः तर्हि इमे स्युः ।
 वृद्धिशब्दस्य आदैचः ।
 षष्ठीनिर्दिष्टस्य आदेशाः उच्यन्ते न च अत्र षष्ठीम् पश्यामः ।
 आगमाः तर्हि इमे स्युः ।
 वृद्धिशब्दस्य आदैचः आगमाः ।
 आगमाः अपि षष्ठीनिर्दिष्टस्य एव उच्यन्ते लिङ्गेन च ।
 न च अत्र षष्ठीम् न खलु अपि आगमलिङ्गम् पश्यामः ।
 इदम् खलु अपि भूयः सामनाधिकरण्यम् एकविभक्तिकत्वम् च ।
 द्वयोः च एतत् भवति ।
 कयोः ।
 विशेषणविशेष्ययोः वा सञ्ज्ञासञ्ज्ञिनोः वा ।
 तत्र एतत् स्यात् विशेषणविशेष्ये इति ।
 तत् च न ।
 द्वयोः हि प्रतीत्पदार्थकयोः लोके विशेषणविशेष्यभावः भवति ।
 न च आदैच्छब्दः प्रतीतपदार्थकः ।
 तस्मात् सञ्ज्ञासञ्ज्ञिनौ एव ।
 तत्र तु एतावान् सन्देधः कः सञ्ज्ञी का सञ्ज्ञा इति ।
 सः च अपि क्व सन्देहः ।
 यत्र उभे समानाक्षरे ।
 यत्र तु अन्यतरत् लघु यत् लघु सा सञ्ज्ञा ।
 कुतः एतत् ।
 लघ्वर्थम् हि सञ्ज्ञाकरणम् ।
 तत्र अपि अयम् न अवश्यम् गुरुलघुताम् एव उपलक्षयितुम् अर्हति ।
 किम् तर्हि ।
 अनाकृतिताम् अपि ।
 अनाकृतिः सञ्ज्ञा ।
 आकृतिमन्तः सञ्ज्ञिनः ।
 लोके हि आकृतिमतः मांसपिण्डस्य देवदत्तः इति सञ्ज्ञा क्रियते ।
 अथ वा आवर्तिन्यः सञ्ज्ञाः भवन्ति ।
 वृद्धिशब्दः च आवर्तते न आदैच्छब्दः ।
 तत् यथा ।
 इतरत्र अपि देवदत्तशब्दः आवर्तते न मांसपिण्डः ।
 अथ वा पूर्वोच्चारितः सञ्ज्ञी परोच्चारिता सञ्ज्ञा ।
 कुतः एतत् ।
 सतः हि कार्यिणः कार्येण भवितव्यम् ।
 तत् यथा ।
 इतरत्र अपि सतः मांसपिण्डस्य देवदत्तः इति सञ्ज्ञा क्रियते ।
 कथम् वृद्धिः आत् ऐच् इति ।
 एतत् एकम् आचार्यस्य मङ्गलार्थम् मृष्यताम् ।
 माङ्गलिकः आचार्यः महतः शास्त्रौघस्य मङ्गलार्थम् वृद्धिशबम् आदितः प्रयुङ्क्ते ।
 मङ्गलादीनि हि शास्त्राणि प्रथन्ते वीरपुरुषकाणि च भवन्ति आयुष्मत्पुरुषकाणि च ।
 अध्येतारः च सिद्धार्थाः यथा स्युः इति ।
 सर्वत्र एव हि व्याकरणे पूर्वोच्चारितः सञ्ज्ञी परोच्चारिता सञ्ज्ञा ।
 अत् एङ् गुणः इति यथा ।
 दोषवान् खलु अपि सञ्ज्ञाधिकारः ।
 अष्टमे अपि हि सञ्ज्ञा क्रियते तस्य परम् आम्रेडितम् इति ।
 तत्र अपि इदम् अनुवर्त्यम् स्यात् ।
 अथ वा अस्थाने अयम् यत्नः क्रियते ।
 न हि इदम् लोकात् भिद्यते ।
 यदि इदम् लोकात् भिद्येत ततः यत्नार्हम् स्यात् ।
 तत् यथा अगोज्ञाय कः चित् गाम् सक्थनि कर्णे वा गृहीत्वा उपदिशति अयम् गौः इति ।
 न च अस्मै आचष्टे इयम् अस्य सञ्ज्ञा इति ।
 भवति च अस्य सम्प्रत्ययः ।
 तत्र एतत् स्यात् कृतः पूर्वैः अभिसम्बन्धः इति ।
 इह अपि कृतः पूर्वैः अभिसम्बन्धः ।
 कैः ।
 आचार्यैः ।
 तत्र एतत् स्यात् ।
 यस्मै सम्प्रति उपदिशति तस्य अकृतः इति ।
 लोके अपि यस्मै सम्प्रति उपदिशति तस्य अकृतः ।
 अथ तत्र कृतः इह अपि कृतः द्रष्टव्यः ।
 सतः वृद्ध्यादिषु सञ्ज्ञाभावात् तदाश्रये इतरेतराश्रयत्वात् असिद्धिः ।
 सतः सञ्ज्ञिनः सञ्ज्ञाभावात् सञ्ज्ञाश्रये सञ्ज्ञिनि वृद्ध्यादिषु इतरेतराश्रयत्वात् अप्रसिद्धिः ।
 का इतेरेतराश्रयता ।
 सताम् आदैचाम् सञ्ज्ञया भवितव्यम् सञ्ज्ञया च आदैचः भाव्यन्ते ।
 तत् इतरेतराश्रयम् भवति , इतरेतराश्रयाणि च कार्याणि न प्रकल्पन्ते ।
 तत् यथा ।
 नौः नावि बद्धा न इतरत्राणाय भवति. ननु च भोः इतरेतराश्रयाणि अपि कार्याणि दृश्यन्ते ।
 तत् यथा ।
 नौः शकटम् वहति शकटम् च नावम् वहति ।
 अन्यत् अपि तत्र किम् चित् भवति जलम् स्थलम् वा ।
 स्थले शकटम् नावम् वहति ।
 जले नौः शकटम् वहति ।
 यथा तरि त्रिविष्टब्धकम् ।
 तत्र अपि अन्ततः सूत्रकम् भवति ।
 इदम् पुनः इतरेतराश्रयम् एव ।
 सिद्धम् तु नित्यशब्दत्वात् ।
 सिद्धम् एतत् ।
 कथम् ।
 नित्यशब्दत्वात् ।
 नित्याः शब्दाः ।
 नित्येषु शब्देषु सताम् आदैचाम् सञ्ज्ञा क्रियते ।
 न सञ्ज्ञया आदैचः भाव्यन्ते ।
 यदि तर्हि नित्याः शब्दाः किमर्थम् शास्त्रम् ।
 किमर्थम् शास्त्रम् इति चेत् निवर्तकत्वात् सिद्धम् ।
 निवर्तकम् शास्त्रम् ।
 कथम् ।
 मृजिः अस्मै अविशेषेण उपदिष्टः ।
 तस्य सर्वत्र मृजिबुद्धिः प्रसक्ता ।
 तत्र अनेन निवृत्तिः क्रियते ।
 मृजेः अक्ङित्सु प्रत्ययेषु मृजिप्रसङ्गे मार्जिः साधुः भवति इति ।
 प्रत्येकम् वृद्धिगुणसञ्ज्ञे भवतः इति वक्तव्यम् ।
 किम् प्रयोजनम् ।
 समुदाये मा भूताम् इति ।
 अन्यत्र सहवचनात् समुदाये सञ्ज्ञाप्रसङ्गः ।
 अन्यत्र सहवचनात् समुदाये वृद्धिगुणसञ्ज्ञयोः अप्रसङ्गः ।
 यत्र इच्छति सहभूतानाम् कार्यम् करोति तत्र सहग्रहणम् ।
 तत् यथा ।
 सह सुपा ।
 उभे अभ्यस्तम् सह इति ।
 प्रत्यवयवम् च वाक्यपरिसमाप्तेः ।
 प्रत्यवयवम् च वाक्यपरिसमाप्तिः दृश्यते ।
 तत् यथा ।
 देवदत्तयज्ञदत्तविष्णुमित्राः भोज्यन्ताम् इति ।
 न च उच्यते प्रत्येकम् इति ।
 प्रत्येकम् च भुजिः परिसमाप्यते ।
 ननु च अयम् अपि अस्ति दृष्टान्तः समुदाये वाक्यपरिसमाप्तिः इति ।
 तत् यथा ।
 गर्गाः शतम् दण्ड्यन्ताम् इति ।
 अर्थिनः च राजानः हिरण्येन भवन्ति न च प्रत्येकम् दण्डयन्ति ।
 सति एतस्मिन् दृष्टान्ते यदि तत्र सहग्रहणम् क्रियते इह अपि प्रत्येकम् इति वक्तव्यम् ।
 अथ तत्र अन्तरेण सहग्रहणम् सहभूतानाम् कार्यम् भवति इह अपि न अर्थः प्रत्येकम् इति वचनेन ।
 अथ किमर्थम् आकारः तपरः क्रियते ।
 आकारस्य तपरकरणम् सवर्णार्थम् ।
 आकारस्य तपरकरणम् क्रियते ।
 किम् प्रयोजनम् ।
 सवर्णार्थम् ।
 तपरः तत्कालस्य इति तत्कालानाम् ग्रहणम् यथा स्यात् ।
 केषाम् ।
 उदात्तानुन्दात्तस्वरितानाम् ।
 किम् च कारणम् न स्यात् ।
 भेदकत्वात् स्वरस्य ।
 भेदकाः उदात्तादयः ।
 कथम् पुनः ज्ञायते भेदकाः उदात्तादयः इति ।
 एवम् हि दृश्यते लोके ।
 यः उदात्ते कर्तव्ये अनुदात्तम् करोति खण्डिकोपाध्यायः तस्मै चपेटाम् ददाति अन्यत् त्वम् करोषि इति ।
 अस्ति प्रयोजनम् एतत् ।
 किम् तर्हि इति ।
 भेदकत्वात् गुणस्य इति वक्तव्यम् ।
 किम् प्रयोजनम् ।
 आनुनासिक्यम् नाम गुणः ।
 तद्भिन्नस्य अपि यथा स्यात् ।
 किम् च कारणम् न स्यात् ।
 भेदकत्वात् गुणस्य ।
 भेदकाः गुणाः ।
 कथम् पुनः ज्ञायते भेदकाः गुणाः इति ।
 एवम् हि दृश्यते लोके ।
 एकः अयम् आत्मा उदकम् नाम ।
 तस्य गुणभेदात् अन्यत्वम् भवति अन्यत् इदम् शीतम् अन्यत् इदम् ऊष्णम् इति ।
 ननु च भोः अभेदकाः अपि गुणाः दृश्यन्ते ।
 तत् यथा ।
 देवदत्तः मुण्डी अपि जटी अपि शिखी अपि स्वाम् आख्याम् न जहाति ।
 तथा बालः युवा वृद्धः वत्सः दम्यः बलीवर्दः इति ।
 उभयम् इदम् गुणेषु उक्तम् भेदकाः अभेदकाः इति ।
 किम् पुनः अत्र न्याय्यम् ।
 अभेदकाः गुणाः इति एव न्याय्यम् ।
 कुतः एतत् ।
 यत् अयम् अस्थिदधिसक्थ्यक्ष्णाम् अनङ् उदात्तः इति उदात्तग्रहणम् करोति ।
 यदि भेदकाः गुणाः स्युः उदात्तम् एव उच्चारयेत् ।
 यदि तर्हि अभेदकाः गुणाः अनुदात्तादेः अन्तोदात्तात् च यत् उच्यते तत् स्वरितादेः स्वरितान्तात् च प्राप्नोति ।
 न एषः दोषः ।
 आश्रीयमाणः गुणः भेदकः भवति ।
 तत् यथा ।
 शुक्लम् आलभेत ।
 कृष्णम् आलभेत ।
 तत्र यः शुक्ले आलब्धव्ये कृष्णम् आलभेत न हि तेन यथोक्तम् कृतम् भवति ।
 असन्देहार्थः तर्हि तकारः ।
 ऐच् इति उच्यमने सन्देहः स्यात् ।
 किम् इमौ ऐचौ एव आहोस्वित् आकारः अपि अत्र निर्दिश्यते इति ।
 सन्देहमात्रम् एतत् भवति ।
 सर्वसन्देहेषु च इदम् उपतिष्ठते व्याख्यानतः विशेषप्रतिपत्तिः न हि सन्देहात् अलक्षणम् इति ।
 त्रयाणाम् ग्रहणम् इति व्याख्यास्यामः ।
 अन्यत्र अपि हि अयम् एवञ्जातीयकेषु सन्देहेषु न कम् चिद् यत्नम् करोति ।
 तत् यथा ।
 औतः अम्शसोः इति ।इदम् तर्हि प्रयोजनम् आन्तर्यतः त्रिमात्रचतुर्नात्राणाम् स्थानिनाम् त्रिमात्रचतुर्मात्राः आदेशाः मा भूवन् इति खट्वा* इन्द्रः खट्वेन्द्रः , खट्वा* उदकम् खट्वोदकम् , खट्वा* ईषा खट्वेषा खट्वा* ऊढा खट्वोढा खट्वा* एलका खट्वैलका खट्वा* ओदनः , खट्वौदनः , खट्वा* ऐतिकायनः , खट्वैतिकायनः , खट्वा* औपगवः , खट्वौपगवः इति ।
 अथ क्रियमाणे अपि तकारे कस्मात् एव त्रिमात्रचतुर्नात्राणाम् स्थानिनम् त्रिमात्रचतुर्मात्राः आदेशाः न भवन्ति ।
 तपरः तत्कालस्य इति नियमात् ।
 ननु तः परः यस्मात् सः अयम् तपरः ।
 न इति आह ।
 तात् अपि परः तपरः इति ।
 यदि तात् अपि परः तपरः ऋ̄दोः अप् इति इह एव स्यात् ।
 यवः स्तवः ।
 लवः पवः इति अत्र न स्यात् ।
 न एषः तकारः ।
 कः तर्हि ।
 दकारः ।
 किम् दकारे प्रयोजनम् ।
 अथ किम् तकारे प्रयोजनम् ।
 यदि असन्देहार्थः तकारः दकारः अपि ।
 अथ मुखसुखार्थः तकारः दकारः अपि ।
 इग्ग्रहणम् किमर्थम् ।
 इग्ग्रहणम् आत्सन्ध्यक्षरव्यञ्जननिवृत्त्यर्थम् । इग्ग्रहणम् क्रियते आकारनिवृत्त्यर्थम् सन्ध्यक्षरनिवृत्त्यर्थम् व्यञ्जननिवृत्त्यर्थम् च. आकारनिवृत्त्यर्थम् तावत् ।
 याता वाता ।
 आकारस्य गुणः प्राप्नोति ।
 इग्ग्रहणात् न भवति ।
 सन्ध्यक्षरनिवृत्त्यर्थम् ।
 ग्लायति म्लायति ।
 सन्ध्यक्षरस्य गुणः प्राप्नोति ।
 इग्ग्रहणात् न भवति ।
 व्यञ्जननिवृत्त्यर्थम् ।
 उम्भिता , उम्भितुम् उम्भितव्यम् ।
 व्यञ्जनस्य गुणः प्राप्नोति ।
 इग्ग्रहणात् न भवति ।
 आकारनिवृत्त्यर्थेन तावत् नार्थः ।
 आचार्यप्रवृत्तिः ज्ञापयति न आकारस्य गुणः भवति इति यत् अयम् आतः अनुपसर्गे कः इति ककारम् अनुबन्धम् करोति ।
 कथम् कृत्वा ज्ञापकम् ।
 कित्करणे एतत् प्रयोजनम् किति इति आकारलोपः यथा स्यात् ।
 यदि च आकारस्य गुणः स्यात् कित्करणम् अनर्थकम् स्यात् ।
 गुणे कृते द्वयोः अकारयोः पररूपेण सिद्धम् रूपम् स्यात् गोदः , कम्बलदः इति ।
 पश्यति तु आचार्यः न आकारस्य गुणः भवति इति ।
 ततः ककारम् अनुबन्धम् करोति ।
 सन्ध्यक्षरार्थेन अपि न अर्थः ।
 उपदेशसामर्थ्यात् सन्ध्यक्षरस्य गुणः न भविष्यति ।
 व्यञ्जननिवृत्त्यर्थेन अपि न अर्थः ।
 आचार्यप्रवृत्तिः ज्ञापयति न व्यञ्जनस्य गुणः भवति इति यत् अयम् जनेः डम् शास्ति ।
 कथम् कृत्वा ज्ञापकम् ।
 डित्करणे एतत् प्रयोजनम् डिति इति टिलोपः यथा स्यात् ।
 यदि व्यञ्जन्स्य गुणः स्यात् डित्करणम् अनर्थकम् स्यात् ।
 गुणे कृते त्रयाणाम् अकाराणाम् पररूपेण सिद्धम् रूपम् स्यात् उपसरजः , मन्दुरजः इति ।
 पश्यति तु आचार्यः न व्यञ्जनस्य गुणः भवति इति ।
 ततः जनेः डम् शास्ति. न एतानि सन्ति प्रयोजनानि ।
 यत् तावत् उच्यते कित्करणम् ज्ञापकम् आकारस्य गुणः न भवति इति ।
 उत्तरार्थम् एतत् स्यात् ।
 तुन्दशोकयोः परिमृजापनुदोः इति ।
 यत् तर्हि गापोः ठक् इति अनन्यार्थम् ककारम् अनुबन्धम् करोति ।
 यत् अपि उच्यते उपदेशसामर्थ्यात् सन्ध्यक्षरस्य गुणः न भवति इति ।
 यदि यत् यत् सन्ध्यक्षरस्य प्राप्नोति तत् तत् उपदेशसामर्थ्यात् बाध्यते आयादयः अपि तर्हि न प्राप्नुवन्ति ।
 न एषः दोषः ।
 यम् विधिम् प्रति उपदेशः अनर्थकः स विधिः बाध्यते ।
 यस्य तु विधेः निमित्तम् एव न असौ बाध्यते ।
 गुणम् च प्रति उपदेशः अनर्थकः आयादीनाम् पुनः निमित्तम् एव ।
 यत् अपि उच्यते जनेः डवचनम् ज्ञापकम् न व्यञ्जनस्य गुणः भवति इति ।
 सिद्धे विधिः आरभ्यमाणः ज्ञापकार्थः भवति ।
 न च जनेः गुणेन सिध्यति ।
 कुतः हि एतत् जनेः गुणः उच्यमानः अकारः भवति न पुनः एकारः वा स्यात् ओकारः वा इति ।
 आन्तर्यतः अर्धमात्रिकस्य व्यञ्जनस्य मात्रिकः अकारः भविष्यति ।
 एवम् अपि अनुनासिकः प्राप्नोति ।
 पररूपेण शुद्धः भविष्यति ।
 एवम् तर्हि गमेः अपि अयम् डः वक्तव्यः ।
 गमेः च गुणः उच्यमानः आन्तर्यतः ओकारः प्राप्नोति ।
 तस्मात् इग्ग्रहणम् कर्तव्यम् ।
 यदि इग्ग्रहणम् क्रियते द्यौः , पन्थाः , सः , इमम् इते एते अपि इकः प्राप्नुवन्ति ।
 सञ्ज्ञया विधाने नियमः ।
 सञ्ज्ञया ये विधीयन्ते तेषु नियमः ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 गुणवृद्धिग्रहणसामर्थ्यात् ।
 कथम् पुनः अन्तरेण गुणवृद्धिग्रहणम् इकः गुणवृद्धी स्याताम् ।
 प्रकृतम् गुणवृद्धिग्रहणम् अनुवर्तते ।
 क्व प्रकृतम् ।
 वृद्धिः आत् ऐच् अत् एङ् गुणः इति ।
 यदि तत् अनुवर्तते अत् एङ् गुणः वृद्धिः च इति अदेङाम् अपि वृद्धिसञ्ज्ञा प्राप्नोति ।
 सम्बन्धम् अनुवर्तिष्यते ।
 वृद्धिः आत् ऐच् ।
 अत् एङ् गुणः वृद्धिः आत् ऐच् ।
 ततः इकः गुणवृद्धी इति ।
 गुणवृद्धिग्रहणम् अनुवर्तते आदैज्ग्रहणम् निवृत्तम् ।
 अथ वा मण्डूकगतयः अधिकाराः ।
 यथा मण्डूकाः उत्प्लुत्य उत्प्लुत्य गच्छन्ति तद्वत् अधिकाराः ।
 अथ वा एकयोगः करिष्यते वृद्धिः आत् ऐच् अत् एङ् गुणः इति ।
 ततः इको गुणवृद्धी इति ।
 न च एकयोगे अनुवृत्तिः भवति ।
 अथ वा अन्यवचनात् चकाराकरणात् प्रकृतापवादः विज्ञायते यथा उत्सर्गेण प्रसक्तस्य अपवादः बाधकः भवति ।
 अन्यस्याः सञ्ज्ञायाः वचनात् चकारस्य अनुकर्षणार्थस्य अकरणात् प्रकृतायाः वृद्धिसञ्ज्ञायाः गुणसञ्ज्ञ बाधिका भविष्यति यथा उत्सर्गेण प्रसक्तस्य अपवादः बाधकः भवति ।
 अथ वा वक्ष्यति एतत् ।
 अनुवर्तन्ते च नाम विधयः न च अनुवर्तनात् एव भवन्ति ।
 किम् तर्हि यत्नात् भवन्ति ।
 अथ वा उभयम् निवृत्तम् ।
 तत् अपेक्षिष्यामहे ।
 किम् पुनः अयम् अलोन्त्यशेषः आहोस्वित् अलोन्त्यापवादः ।
 कथम् च अयम् तच्छेषः स्यात् कथम् वा तदपवादः ।
 यदि एकम् वाक्यम् तत् च इदम् च अलः अन्त्यस्य विधयः भवन्ति इकः गुणवृद्धी* अलः अन्त्यस्य इति ततः अयम् तच्छेषः ।
 अथ नाना वाक्यम् अलः अन्त्यस्य विधयः भवन्ति , इकः गुणवृद्धी* अन्त्यस्य च अनन्त्यस्य च इति ततः अयम् तदपवादः ।
 कः च अत्र विशेषः ।
 वृद्धिगुणौ अलः अन्त्यस्य इति चेत् मिदिपुगन्तलघूपधर्च्छिदृशिक्षिप्रक्षुद्रेषु इग्ग्रहणम् ।
 वृद्धिगुणौ अलः अन्त्यस्य इति चेत् मिदिपुगन्तलघूपधर्च्छिदृशिक्षिप्रक्षुद्रेषु इग्ग्रहणम् कर्तव्यम् ।
 मिदेः गुणः इकः इति वक्तव्यम् ।
 अनन्त्यत्वात् हि न प्राप्नोति ।
 पुगन्तलघूपधस्य गुणः इकः इति वक्तव्यम् ।
 अनन्त्यत्वात् हि न प्राप्नोति ।
 ऋच्छेः लिटि गुणः इकः इति वक्तव्यम् ।
 अनन्त्यत्वात् हि न प्राप्नोति ।
 ऋदृसः अङि गुणः इकः इति वक्तव्यम् ।
 अनन्त्यत्वात् हि न प्राप्नोति ।
 क्षिप्रक्षुद्रयोः गुणः इकः इति वक्तव्यम् ।
 अनन्त्यत्वात् हि न प्राप्नोति ।
 सर्वादेशप्रसङ्गः च अनिगन्तस्य ।
 सर्वादेशः च गुणः च अनिगन्तस्य प्राप्नोति याता वाता ।
 किम् कारणम् ।
 अलः अन्त्यस्य इति षष्ठी च एव हि अन्त्यम् इकम् उपसङ्क्रान्ता , अङ्गस्य इति च स्थानषष्ठी ।
 तत् यत् इदानीम् अनिगन्तम् अङ्गम् तस्य गुणः सर्वादेशः प्राप्नोति ।
 न एषः दोषः ।
 यथा एव हि अलः अन्त्यस्य इति षष्ठी अन्त्यम् इकम् उपसङ्क्रान्ता एवम् अङ्गस्य इति अपि स्थानषष्ठी ।
 तत् यद् इदानीम् अनिगन्तम् अङ्गम् , तत्र षष्ठी एव न अस्ति कुतः गुणः कुतः सर्वादेशः ।
 एवम् तर्हि न अयम् दोषसमुच्चयः ।
 किम् तर्हि ।
 पूर्वापेक्षः अयम् दोषः , ह्यर्थे च अयम् चः पठितः ।
 मिदिपुगन्तलघूपधर्च्छिदृशिक्षिप्रक्षुद्रेषु इग्ग्रहणम् सर्वादेशप्रसङ्गः हि अनिगन्तस्य इति ।
 मिदेः गुणः इकः इति वचनात् अन्त्यस्य न ।
 अन्त्यस्य इति वचनात् इकः न ।
 उच्यते तु गुणः ।
 सः सर्वादेशः प्राप्नोति ।
 एवम् सर्वत्र ।
 अस्तु तर्हि तदपवादः ।
 इग्मात्रस्य इति चेत् जुसिसार्वधातुकार्धधातुकह्रस्वाद्योः गुणेषु अनन्त्यप्रतिषेधः ।
 इग्मात्रस्य इति चेत् जुसिसार्वधातुकार्धधातुकह्रस्वाद्योः गुणेषु अनन्त्यप्रतिषेधः वक्तव्यः ।
 जुसि गुणः ।
 सः यथा इह भवति अजुहवुः , अबिभयुः , एवम् अनेनिजुः , पर्यविविषुः , अत्र अपि प्राप्नोति ।
 सार्वधातुकार्धधातुकयोः गुणः ।
 सः यथा इह भवति कर्ता हर्ता नयति तरति भवति , एवम् ईहिता , ईहितुम् इति अत्र अपि प्राप्नोति ।
 ह्रस्वस्य गुणः ।
 सः यथा इह भवति हे अग्ने हे वायो , एवम् हे अग्निचित् , हे सोमसुत् इति अत्र अपि प्राप्नोति ।
 जसि गुणः ।
 सः यथा इह भवति अग्नयः , वायवः इति एवम् अग्निचितः , सोमसुतः इति अत्र अपि प्राप्नोति ।
 ऋतो ङिसर्वनामस्थानयोः गुणः ।
 सः यथा इह भवति कर्तरि कर्तारौ कर्तारः इति एवम् सुकृति सुकृतौ सुकृतः इति अत्र अपि प्राप्नोति ।घेः ङिति गुणः ।
 सः यथा इह भवति अग्नये वायवे एवम् अग्निचिते सोमसुते इति अत्र अपि प्राप्नोति ।
 ओः गुणः ।
 सः यथा इह भवति बाभ्रव्यः , माण्डव्यः इति एवम् सुश्रुत् , सौश्रुतः इति अत्र अपि प्राप्नोति ।
 न एषः दोषः ।
 पुगन्तलघूपधग्रहणम् अनन्त्यनियमार्थम् ।
 पुगन्तलघूपधग्रहणम् अनन्त्यनियमार्थम् भविष्यति ।
 पुगन्तलघूपधस्य एव अनन्त्यस्य न अन्यस्य अनन्त्यस्य इति ।
 प्रकृतस्य एषः नियमः स्यात् ।
 किम् च प्रकृतम् ।
 सार्वधातुकार्धधातुकयोः इति ।
 तेन भवेत् इह नियमात् न स्यात् ईहिता , ईहितुम् , ईहितव्यम् इति ।
 ह्रस्वाद्योः गुणः तु अनियतः ।
 सः अनन्त्यस्य अपि प्राप्नोति ।
 अथ अपि एवम् नियमः स्यात् ।
 पुगन्तलघूपधस्य सार्वधातुकार्धधातुकयोः एव इति ।
 एवम् अपि सार्वधातुकार्धधातुकयोः गुणः अनियतः ।
 सः अनन्त्यस्य अपि प्राप्नोति ईहिता , ईहितुम् ईहितव्यम् इति ।
 अथ अपि उभयतः नियमः स्यात् पुगन्तलघूपधस्य एव सार्वधातुकार्धधातुकयोः , सार्वधातुकार्धधातुकयोः एव पुगन्तलघूपधस्य इति , एवम् अपि अयम् जुसि गुणः अनियतः ।
 सः अनन्त्यस्य अपि प्राप्नोति अनेनिजुः , पर्यविविषुः इति ।
 एवम् तर्हि न अयम् तच्छेषः न अपि तदपवादः ।
 अन्यत् एव इदम् परिभाषान्तरम् असम्बद्धम् अनया परिभाषया ।
 परिभाषान्तरम् इति च मत्वा क्रोष्ट्रीयाः पठन्ति नियमात् इकः गुणवृद्धी भवतः विप्रतिषेधेन इति ।
 यदि च अयम् तच्छेषः स्यात् तेन एव तस्य अयुक्तः विप्रतिषेधः ।
 अथ अपि तदपवादः उत्सर्गापवादयोः अपि अयुक्तः विप्रतिषेधः ।
 तत्र नियमस्य अवकाशः राज्ञः क च , राजकीयम् ।
 इकः गुणवृद्धी* इति अस्य अवकाशः चयनम् , चायकः , लवनम् , लावकः इति ।
 इह उभयम् प्राप्नोति मेद्यति मार्ष्टि इति ।
 इकः गुणवृद्धी* इति एतत् भवति विप्रतिषेधेन ।
 न एषः युक्तः विप्रतिषेधः ।
 विप्रतिषेधे हि परम् इति उच्यते , पूर्वः च अयम् योगः परः नियमः ।
 इष्टवाची परशब्दः ।
 विप्रतिषेधे परम् यत् इष्टम् तत् भवति ।
 एवम् अपि अयुक्तः विप्रतिषेधः ।
 द्विकार्ययोगः हि विप्रतिषेधः ।
 न च अत्र एकः द्विकार्ययुक्तः ।
 न अवश्यम् द्विकार्ययोगः एव विप्रतिषेधः ।
 किम् तर्हि. असम्भवः अपि ।
 सः च अस्ति अत्र असम्भवः ।
 कः असौ अस्म्भवः ।
 इह तावत् वृक्षेभ्यः , प्लक्षेभ्यः इति एकः स्थानी द्वौ आदेशौ ।
 न च अस्ति सम्भवः यत् एकस्य स्थानिनः द्वौ आदेशौ स्याताम् ।
 इह इदानीम् मेद्यति मेद्यतः मेद्यन्ति इति द्वौ स्थानिनौ एकः आदेशः ।
 न च अस्ति सम्भवः यत् द्वयोः स्थानिनोः एकः आदेशः स्यात् इति एषः असम्भवः ।
 सत्यम् एतस्मिन् असम्भवे युक्तः विप्रतिषेधः ।
 एवम् अपि अयुक्तः विप्रतिषेधः ।
 द्वयोः हि सावकाशयोः समवस्थितयोः विप्रतिषेधः भवति ।
 अनवकाशः च अयम् योगः ।
 ननु च इदानीम् एव अस्य अवकाशः प्रक्ल्̥प्तः चयनम् , चायकः , लवनम् , लावकः इति ।
 अत्र अपि नियमः प्राप्नोति ।
 यावता न अप्राप्ते नियमे अयम् योगः आरभ्यते अतः तदपवादः अयम् योगः भवति ।
 उत्सर्गापवादयोः च अयुक्तः विप्रतिषेधः ।
 अथ अपि कथम् चित् इकः गुणवृद्धी* इति अस्य अवकाशः स्यात् , एवम् अपि यथा इह विप्रतिषेधात् इकः गुणः भवति मेद्यति मेद्यतः मेद्यन्ति , एवम् इह अपि स्यात् अनेनिजुः , पर्यवेविषुः इति ।
 एवम् तर्हि वृद्धिः भवति गुणः भवति इति यत्र ब्रूयात् इकः इति एतत् तत्र उपस्थितम् द्रष्टव्यम् ।
 किम् कृतम् भवति ।
 द्वितीया षष्ठी प्रादुः भाव्यते ।
 तत्र कामचारः गृह्यमाणेन वा इकम् विशेषयितुम् इका वा गृह्यमाणम् ।
 यावता कामचारः इह तावत् मिदिपुगन्तलघूपधर्च्छिदृशिक्षिप्रक्षुद्रेषु गृह्यमाणेन इकम् विशेषयिष्यामः एतेषाम् यः इक् इति ।
 इह इदानीम् जुसिसार्वधातुकार्धधातुकह्रस्वाद्योः गुणेषु इका गृह्यमाणम् विशेषयिष्यामः एतेषाम् गुणः भवति इकः ।
 इगन्तानाम् इति ।
 अथ वा सर्वत्र एव स्थानी निर्दिश्यते ।
 इह तावत् मिदेः इति , अविभक्तिकः निर्देशः मिद , एः , मिदेः , मिदेः इति ।
 अथ वा षष्ठीसमासः भविष्यति मिदः इः , मिदिः , मिदेः इति ।
 पुगन्तलघूपधस्य इति न एवम् विज्ञायते पुगन्तस्य अङ्गस्य लघूपधस्य च इति ।
 कथम् तर्हि ।
 पुकि अन्तः पुगन्तः , लघ्वी उपधा लघूपधा , पुगन्तः च लघूपधा च पुगन्तलघूपधम् पुगन्तलघूपधस्य इति ।
 अवश्यम् च एतत् एवम् विज्ञेयम् ।
 अङ्गविशेषणे हि सति इह प्रसज्येत भिनत्ति छिनत्ति इति ।
 ऋच्छेः अपि प्रश्लिष्टनिर्देशः अयम् ।
 ऋच्छति , ऋ , ऋ , ऋ̄ताम् ऋच्छत्यृ̄ताम् इति ।
 दृशेः अपि योगविभागः करिष्यते ।
 उः अङि गुणः ।
 उः अङि गुणः भवति ।
 ततः दृशेः ।
 दृशेः च अङि गुणः भवति ।
 उः इति एव. क्षिप्रक्षुद्रयोः अपि यणादिपरम् गुण इति इयता सिद्धम् ।
 सः अयम् एवम् सिद्धे सति यत् पूर्वग्रहणम् करोति तस्य एतत् प्रयोजनम् इकः यथा स्यात् अनिकः मा भूत् इति ।
 अथ वृद्धिग्रहणम् किमर्थम् ।
 किम् विशेषेण वृद्धिग्रहणम् चोद्यते न पुनः गुणग्रहणम् अपि ।
 यदि किम् चित् गुणग्रहणस्य प्रयोजनम् अस्ति वृद्धिग्रहणस्य अपि तत् भवितुम् अर्हति ।
 कः वा विशेषः ।
 अयम् अस्ति विशेषः ।
 गुणविधौ न क्व चित् स्थानी निर्दिश्यते ।
 तत्र अवश्यम् स्थानिनिर्देशार्थम् गुणग्रहणम् कर्तव्यम् ।
 वृद्धिविधौ पुनः सर्वत्र एव स्थानी निर्दिश्यते ।
 अचः ञ्णिति अतः उपधायाः तद्धितेषु अचाम् आदेः इति ।
 अतः उत्तरम् पठति ।
 वृद्धिग्रहणम् उत्तरार्थम् ।
 वृद्धिग्रहणम् क्रियते उत्तरार्थम् ।
 क्ङिति इति प्रतिषेधम् वक्ष्यति ।
 सः वृद्धेः अपि यथा स्यात् ।
 कः च इदानीम् क्ङित्प्रत्ययेषु वृद्धेः प्रसङ्गः यावता ञ्णिति इति उच्यते ।
 तत् च मृज्यर्थम् ।
 मृजेः वृद्धिः अविशेषेण उच्यते ।
 सा क्ङिति मा भूत् मृष्टः , मृष्टवान् इति ।
 इहार्थम् च अपि मृज्यर्थम् वृद्धिग्रहणम् कर्तव्यम् ।
 मृजेः वृद्धिः अविशेषेण उच्यते ।
 सा इकः यथा स्यात् ।
 अनिकाः मा भूत् इति ।
 मृज्यर्थम् इति चेत् योगविभागात् सिद्धम् ।
 मृज्यर्थम् इति चेत् योगविभागः करिष्यते ।
 मृजेः वृद्धिः ।
 ततः ञ्णिति ।
 ञिति णिति च वृद्धिः भवति ।
 अचः इति एव ।
 यदि अचः वृद्धिः उच्यते न्यमार्ट् अटः अपि वृद्धिः प्राप्नोति ।
 अटि च उक्तम् ।
 किम् उक्तम्. अनन्त्यविकारे अन्त्यसदेशस्य कार्यम् भवति इति ।
 वृद्धिप्रतिषेधानुपपत्तिः तु इक्प्रकरणात् ।
 वृद्धेः तु प्रतिषेधः न उपपद्यते ।
 किम् कारणम् ।
 इक्प्रकरणात् ।
 इग्लक्षणयोः गुणवृद्ध्योः प्रतिषेधः न च एवम् सति मृजेः इग्लक्षणा वृद्धिः भवति ।
 तस्मात् मृजेः इग्लक्षणा वृद्धिः एषितव्या ।
 एवम् तर्हि इह अन्ये वैयाकरणाः मृजेः अजादौ सङ्क्रमे विभाषा वृद्धिम् आरभन्ते परिमृजन्ति परिमार्जन्ति परिमृजन्तु परिमार्जन्तु परिममृजतुः , परिममार्जतुः इत्याद्यर्थम् ।
 तत् इह अपि साध्यम् ।
 तस्मिन् साध्ये योगविभागः करिष्यते ।
 मृजेः वृद्धिः अचः भवति ।
 ततः अचि क्ङिति ।
 अजादौ च क्ङिति मृजेः वृद्धिः भवति परिमार्जन्ति परिमार्जन्तु ।
 किमर्थम् इदम् ।
 नियमार्थम् अजादौ एव क्ङिति न अन्यत्र ।
 क्व अन्यत्र मा भूत् ।
 मृष्टः , मृष्टवान् इति ।
 ततः वा ।
 वा अचि क्ङिति मृजेः वृद्धिः भवति ।
 परिमृजन्ति , परिमार्जन्ति , परिममृजतुः , परिममार्जतुः इति ।
 इहार्थम् एव सिजर्थम् वृद्धिग्रहणम् कर्तव्यम् ।
 सिचि वृद्धिः अविशेषेण उच्यते ।
 सा इकः यथा स्यात् , अनिकः मा भूत् इति ।
 कस्य पुनः अनिकः प्राप्नोति ।
 अकारस्य अचिकीर्षीत् , अजिहीर्षीत् ।
 न एतत् अस्ति ।
 लोपः अत्र बाधकः भविष्यति ।
 आकारस्य तर्हि प्राप्नोति अयासीत् , अवासीत् ।
 न अस्ति अत्र विशेषः सत्याम् वृद्धौ असत्याम् वा ।
 सन्ध्यक्षरस्य तर्हि प्राप्नोति ।
 न एव सन्ध्यक्षरम् अन्त्यम् अस्ति ।
 ननु च इदम् अस्ति ढलोपे कृते उदवोढाम् उदवोढम् उदवोढ इति ।
 न एतत् अस्ति ।
 असिद्धः ढलोपः ।
 तस्य असिद्धत्वात् न एतत् अन्त्यम् भवति ।
 व्यञ्जनस्य तर्हि प्राप्नोति अभैत्सीत् , अच्छैत्सीत् ।
 हलन्तलक्षणा वृद्धिः बाधिका भविष्यति ।
 यत्र तर्हि सा प्रतिषिध्यते अकोषीत् , अमोषीत् ।
 सिचि वृद्धेः अपि एषः प्रतिषेधः ।
 कथम् ।
 लक्षणम् हि नाम ध्वनति भ्रमति मुहूर्तम् अपि न अवतिष्ठते ।
 अथ वा सिचि वृद्धिः परस्मैपदेषु इति सिचि वृद्धिः प्राप्नोति ।
 तस्याः हलन्तलक्षणा वृद्धिः बाधिका ।
 तस्याः अपि न इटि इति प्रतिषेधः ।
 अस्ति पुनः क्व चिद् अन्यत्र अपि अपवादे प्रतिषिद्धे उत्सर्गः अपि न भवति ।
 अस्ति इति आह ।
 सुजाते* अश्वसूनृते , अध्वर्यो* अद्रिभिः सुतम् , शुक्रम् ते* अन्यत् इति ।
 पूर्वरूपत्वे प्रतिषिद्धे अयादयः अपि न भवन्ति ।
 उत्तरार्थम् एव तर्हि सिजर्थम् वृद्धिग्रहणम् कर्तव्यम् ।
 सिचि वृद्धिः अविशेषेण उच्यते ।
 सा क्ङिति मा भूत् न्यनुवीत् , न्यधुवीत् ।
 न एतत् अस्ति प्रयोजनम् ।
 अन्तरङ्गत्वात् अत्र उवङादेशे कृते अनन्त्यत्वात् वृद्धिः न भविष्यति ।
 यदि तर्हि सिचि अन्तरङ्गम् भवति , अकार्षीत् , अहार्षीत् गुणे कृते रपरत्वे च अनन्त्यत्वात् वृद्धिः न प्राप्नोति ।
 मा भूत् एवम् ।
 हलन्तस्य इति एवम् भविष्यति ।
 इह तर्हि न्यस्तारीत् , व्यदारीत् गुणे रपरत्वे च अनन्त्यत्वात् वृद्धिः न प्राप्नोति ।
 हलन्तलक्षणायाः च न इटि इति प्रतिषेधः ।
 मा भूत् एवम् ।
 र्लान्तस्य इति एवम् भविष्यति ।
 इह तर्हि अलावीत् अपावीत् गुणे कृते अवादेशे च अनन्त्यत्वात् वृद्धिः न प्राप्नोति ।
 हलन्तलक्षणायाः च न इटि इति प्रतिषेधः ।
 मा भूत् एवम् ।
 र्लान्तस्य इति एवम् भविष्यति ।
 र्लान्तस्य इति उच्यते न च इदम् र्लान्तम् ।
 र्लान्तस्य इति अत्र वकारः अपि निर्दिश्यते ।
 किम् वकारः न श्रूयते ।
 लुप्तनिर्दिष्तः वकारः ।
 यदि एवम् मा भवान् मवीत् अत्र अपि प्राप्नोति ।
 अविमव्योः इति वक्ष्यामि ।
 तत् वक्तव्यम् ।
 णिश्विभ्याम् तौ निमातव्यौ ।
 यदि अपि एतत् उच्यते अथ वा एतर्हि णिश्व्योः प्रतिषेधः न वक्तव्यः भवति ।
 गुणे कृते अयादेशे च यान्तानम् न इति प्रतिषेधः भविष्यति ।
 एवम् तर्हि आचार्यप्रवृत्तिः ज्ञापयति न सिचि अन्तरङ्गम् भवति इति यत् अयम् अतः हलादेः लघोः इति अकारग्रहणम् करोति ।
 कथम् कृत्वा ज्ञापकम् ।
 अकारग्रहणस्य एतत् प्रयोजनम् इह मा भूत् अकोषीत् , अमोषीत् ।
 यदि सिचि अन्तरङ्गम् स्यात् अकारग्रहणम् अनर्थकम् स्यात् ।
 गुणे कृते अलघुत्वात् वृद्धिः न भविष्यति ।
 पश्यति तु आचार्यः न सिचि अन्तरङ्गम् भवति इति ।
 ततः अकारग्रहणम् करोति ।
 न एतत् अस्ति ज्ञापकम् ।
 अस्ति अन्यत् एतस्य वचने प्रयोजनम् ।
 किम् ।
 यत्र गुणः प्रतिषिध्यते तदर्थम् एतत् स्यात् न्यकुटीत् , न्यपुटीत् इति ।
 यत् तर्हि णिश्व्योः प्रतिषेधम् शास्ति तेन न इह अन्तरङ्गम् अस्ति इति दर्शयति ।
 यत् च करोति अकारग्रहणम् लघोः इति कृते अपि ।
 तस्मात् इग्लक्षणा वृद्धिः । तस्मात् इग्लक्षणा वृद्धिः आस्थेया ।
 षष्ठ्याः स्थानेयोगत्वात् इग्निवृत्तिः । षष्ठ्याः स्थानेयोगत्वात् सर्वेषाम् इकाम् निवृत्तिः प्राप्नोति ।
 अस्य अपि प्राप्नोति दधि मधु ।
 पुनर्वचनम् इदानीम् किमर्थम् स्यात् ।
 अन्यतरार्थम् पुनर्वचनम् ।
 अन्यतरार्थम् एतत् स्यात् ।
 सार्वधादुकार्धधातुकयोः गुणः एव इति ।
 प्रसारणे च ।
 प्रसारणे च सर्वेषम् यणाम् निवृत्तिः प्राप्नोति ।
 अस्य अपि प्राप्नोति याता वाता ।
 पुनर्वचनम् इदानीम् किमर्थम् स्यात् ।
 विषयार्थम् पुनर्वचनम् । विषयार्थम् एतत् स्यात् ।
 वचिस्वपियजादीनाम् किति एव इति ।
 उः अण् रपरे च ।
 उः अण् रपरे च सर्वर्काराणाम् निवृत्तिः प्राप्नोति ।
 अस्य अपि प्राप्नोति कर्तृ हर्तृ ।
 सिद्धम् तु षष्ठ्यधिकारे वचनात् ।
 सिद्धम् एतत् ।
 कथम् ।
 षष्ठ्यधिकारे इमे योगाः कर्तव्याः ।
 एकः तावत् क्रियते तत्र एव ।
 इमौ अपि योगौ षष्ठधिकारम् अनुवर्तिष्येते ।
 अथ वा षष्ठधिकारे इमौ योगौ अपेक्षिष्यामहे ।
 अथ वा इदम् तावद् अयम् प्रष्टव्यः ।
 सार्वधातुकार्धधातुकयोः गुणः भवति इति इह कस्मात् न भवति याता वाता ।
 इदम् तत्र अपेक्षिष्यते इकः गुणवृद्धी* इति ।
 यथा एव तर्हि इदम् तत्र अपेक्षिष्यते एवम् इह अपि तद् अपेक्षिष्यामहे सार्वधातुकार्धधातुकयोः इकः गुणवृद्धी* इति.
व्याकरणमहाभाष्य खण्ड 02
 धातुग्रहणम् किमर्थम् ।
 इह मा भूत् लूञ् लविता लवितुम् पूञ् पविता पवितुम् ।
 आर्धधातुके इति किमर्थम् ।
 त्रिधा बद्धः वृषभः रोरवीति ।
 किम् पुनः इदम् आर्धधातुकग्रहणम् लोपविशेषणम् आर्धधातुकनिमित्ते लोपे सति ये गुणवृद्धी प्राप्नुतः ते न भवतः इति , आहोस्वित् गुणवृद्धिविशेषणम् आर्धधातुकग्रहणम् धातुलोपे सति आर्धधातुकनिमित्ते ये गुणवृद्धी प्राप्नुतः ते न भवतः इति ।
 किम् च अतः ।
 यदि लोपविशेषणम् उपेद्धः प्रेद्धः अत्र अपि प्राप्नोति ।
 अथ गुणवृद्धिविशेषणम् क्नोपयति इति अत्र अपि प्राप्नोति ।
 यथा इच्छसि तथा अस्तु ।
 अस्तु लोपविशेषणम् ।
 कथम् उपेद्धः प्रेद्धः इति ।
 बहिरङ्गः गुणः अन्तरङ्गः प्रतिषेधः ।
 असिद्धम् बहिरङ्गम् अन्तरङ्गे ।
 यदि एवम् न अर्थः धातुग्रहणेन ।
 इह कस्मात् न भवति लूञ् लविता लवितुम् ।
 आर्धधातुकनिमित्ते लोपे प्रतिषेधः न च एषः आर्धधातुकनिमित्तः लोपः ।
 अथ वा पुनः अस्तु गुणवृद्धिविशेषणम् ।
 ननु च उक्तम् क्नोपयति इति अत्र अपि प्राप्नोति इति ।
 न एषः दोषः ।
 निपातनात् सिद्धम् ।
 किम् निपातनम् ।
 चेले क्नोपेः इति
 परिगणनम् कर्तव्यम् ।
 यङ्यक्क्यवलोपे प्रतिषेधः ।
 यङ्यक्क्यवलोपे प्रतिषेधः वक्तव्यः ।
 यङ् बेभिदिता मरीमृजः ।
 यक् कुषुभिता मगधकः ।
 क्य समिधिता दृषदकः ।
 वलोपे जीरदानुः ।
 किम् प्रयोजनम् ।
 नुम्लोपस्रिव्यनुबन्धलोपे अप्रतिषेधार्थम् ।
 नुम्लोपे स्रिव्यनुबन्धलोपे च प्रतिषेधः मा भूत् इति ।
 नुम्लोपे अभाजि रागः उपबर्हणम् ।
 स्रिवेः आस्रेमाणम् ।
 अनुबन्धलोपे लूञ् लविता लवितुम् ।
 यदि परिगणनम् क्रियते स्यदः, प्रश्रथः, हिमश्रथः इति अत्र अपि प्राप्नोति ।
 वक्ष्यति एतत् निपातनात् स्यदादिषु इति ।
 तत् तर्हि परिगणनम् कर्तव्यम् ।
 न कर्तव्यम् ।
 नुम्लोपे कस्मात् न भवति ।
 इक्प्रकरणात् नुम्लोपे वृद्धिः ।
 इग्लक्षणयोः गुणवृद्ध्योः प्रतिषेधः न च एषा इग्लक्षणा वृद्धिः ।
 यदि इग्लक्षणयोः गुणवृद्ध्योः प्रतिषेधः स्यदः, प्रश्रथः, हिमश्रथः इति अत्र न प्राप्नोति ।
 इह च प्राप्नोति अवोदः, एधः, ओद्मः इति ।
 निपातनात् स्यदादिषु । निपातनात् स्यदादिषु प्रतिषेधः भविष्यति न च भविष्यति ।
 यदि इग्लक्षणयोः गुणवृद्ध्योः प्रतिषेधः स्रिव्यनुबन्धलोपे कथम् स्रिवेः आस्रेमाणम् लूञ् लविता ।
 प्रत्ययाश्रयत्वात् अन्यत्र सिद्धम् ।
 आर्धधातुकनिमित्ते लोपे प्रतिषेधः न च एषः आर्धधातुकनिमित्तः लोपः ।
 यदि आर्धधातुकनिमित्ते लोपे प्रतिषेधः जीरदानुः अत्र न प्राप्नोति ।
 रकि ज्यः प्रसारणम् । न एतत् जीवेः रूपम् ।
 रकि एतत् ज्यः प्रसारणम् ।
 यावता च इदानीम् रकि जीवेः अपि सिद्धम् भवति ।
 कथम् उपबर्हणम् ।
 बृहिः प्रकृत्यन्तरम् ।
 कथम् ज्ञायते बृहिः प्रकृत्यन्तरम् इति ।
 अचि इति हि लोपः उच्यते अनजादौ अपि दृश्यते निबृह्यते ।
 अनिटि इति च उच्यते ।
 इडादौ अपि दृश्यते निबर्हिता निबर्हितुम् इति ।
 अजादौ अपि न दृश्यते बृंहयति बृंहकः ।
 तस्मात् न अर्थः परिगणनेन ।
 यदि परिगणनम् न क्रियते भेद्यते छेद्यते अत्र अपि प्राप्नोति ।
 न एषः दोषः ।
 धातुलोपे इति न एवम् विज्ञायते धातोः लोपः धातुलोपः, धातुलोपे इति ।
 कथम् तर्हि ।
 धातोः लोपः अस्मिन् तत् इदम् धातुलोपम्, धातुलोपे इति ।
 तस्मात् इग्लक्षणयोः गुणवृद्ध्योः प्रतिषेधः ।
 यदि तर्हि इग्लक्षणयोः गुणवृद्ध्योः प्रतिषेधः पापचकः, पापठकः, मगधकः, दृषदकः अत्र न प्राप्नोति ।
 अल्लोपस्य स्थानिवत्वात् ।
 अकारलोपे कृते तस्य स्थानिवत्वात् गुणवृद्धी न भविष्यतः ।
 अनारम्भः वा ।
 अनारम्भः वा पुनः अस्य योगस्य न्याय्यः ।
 कथम् बेभिदिता, मरीमृजकः, कुषुभिता समिधिता इति ।
 अत्र अपि अकारलोपे कृते तस्य स्थानिवत्वात् गुणवृद्धी न भविष्यतः ।
 यत्र तर्हि स्थानिवद्भावः न अस्ति तदर्थम् अयम् योगः वक्तव्यः ।
 क्व च स्थानिवद्भावः न अस्ति ।
 यत्र हलचोः आदेशः लोलुवः पोपुवः मरीमृजः सरीसृपः इति ।
 अत्र अपि अकारलोपे कृते तस्य स्थानिवत्वात् गुणवृद्धी न भविष्यतः ।
 लुकि कृते न प्राप्नोति ।
 इदम् इह सम्प्रधार्यम् लुक् क्रियताम् अल्लोपः इति किम् अत्र कर्तव्यम् ।
 परत्वात् अल्लोपः ।
 नित्यः लुक् ।
 कृते अपि अल्लोपे प्राप्नोति अकृते अपि प्राप्नोति ।
 लुक् अपि अनित्यः ।
 कथम् ।
 अन्यस्य कृते अल्लोपे प्राप्नोति अन्यस्य अकृते ।
 शब्दान्तरस्य च प्राप्नुवन् विधिः अनित्यः भवति ।
 अनवकाशः तर्हि लुक्. सावकाशः लुक् ।
 कः अवकाशः ।
 अवशिष्टः ।
 अथम् कथम् चित् अनवकाशः लुक् स्यात् एवम् अपि न दोषः ।
 अल्लोपे योगविभागः करिष्यते अतः लोपः ।
 ततः यस्य यस्य च लोपः भवति ।
 अतः इति एव ।
 किमर्थम् इदम् ।
 लुकम् वक्ष्यति तद्बाधनार्थम् ।
 ततो हलः ।
 हलः उत्तरस्य च यस्य लोपः भवति इति ।
 इह अपि परत्वात् योगविभागात् व लोपः लुकम् बाधेत कृष्णः नोनाव वृषभः यदि इदम् ।
 नोनूयतेः नोनाव ।
 समानाश्रयः लुक् लोपेन बाध्यते ।
 कः च समानाश्रयः ।
 यः प्रत्ययाश्रयः ।
 अत्र च प्राक् एव प्रत्ययोत्पत्तेः लुक् भवति ।
 कथम् स्यदः, प्रश्रथः, हिमश्रथः, जीरदानुः, निकुचितः इति ।
 उक्तम् शेषे ।
 किम् उक्तम् ।
 निपातनात् स्यदादिषु ।
 प्रत्ययाश्रत्वात् अन्यत्र सिद्धम् ।
 रकि ज्यः प्रसारणम् इति ।
 निकुचिते अपि उक्तम् सन्निपातलक्षणः विधिः अनिमित्तम् तद्विघातस्य इति ।
 क्ङिति प्रतिषेधे तन्निमित्तग्रहणम् ।
 क्ङिति प्रतिषेधे तन्निमित्तग्रहणम् कर्तव्यम् ।
 क्ङिन्निमित्ते ये गुणवृद्धी प्राप्नुतः ते न भवतः इति वक्तव्यम् ।
 किम् प्रयोजनम् ।
 उपधारोरवीत्यर्थम् । उपधार्थम् रोरवीत्यर्थम् च ।
 उपधार्थम् तावत् भिन्नः , भिन्नवान् इति ।
 किम् पुनः कारणम् न सिध्यति ।
 क्ङिति इति उच्यते ।
 तेन यत्र क्ङिति अनन्तरः गुणभावी अस्ति तत्र एव स्यात् चितम् स्तुतम् ।
 इह तु न स्यात् भिन्नः , भिन्नवान् इति ।
 ननु च यस्य गुणः उच्यते तत् क्ङित्परत्वेन विशेषयिष्यामः ।
 पुगन्तलघूपधस्य च गुणः उच्यते तत् च अत्र क्ङित्परम् ।
 पुगन्तलघूपधस्य इति न एवम् विज्ञायते पुगन्तस्य अङ्गस्य लघूपधस्य च इति ।
 कथम् तर्हि ।
 पुकि अन्तः पुगन्तः , लघ्वी उपधा लघूपधा , पुगन्तः च लघूपधा च पुगन्तलघूपधम् , पुगन्तलघूपधस्य इति ।
 अवश्यम् च एतत् एवम् विज्ञेयम् ।
 अङ्गविशेषणे हि सति इह प्रसज्येत भिनत्ति छिनत्ति इति ।
 रोरवीत्यर्थम् च ।
 त्रिधा बद्धः वृषभः रोरवीति इति ।
 यदि तन्निमित्तग्रहणम् क्रियते शचङन्ते दोषः ।
 रियति पियति धियति ।
 प्रादुद्रुवत् प्रासुस्रुवत् ।
 अत्र प्राप्नोति ।
 शचङन्तस्य अन्तरङ्गलक्षणत्वात् ।
 अन्तरङ्गलक्षणत्वात् अत्र इयङुवङोः कृतयोः अनुपधात्वात् गुणः न भविष्यति ।
 एवम् क्रियते च इदम् तन्निमित्तग्रहणम् न च कः चित् दोषः भवति ।
 इमानि च भूयः तन्निमित्तग्रहणस्य प्रयोजनानि हतः , हथः , उपोयते , औयत , लौयमानिः , पौयमानिः , नेनिक्ते इति ।
 न एतानि सन्ति प्रयोजनानि ।
 इह तावत् हतः , हथः इति ।
 प्रसक्तस्य अनभिनिर्वृत्तस्य प्रतिषेधेन निवृत्तिः शक्या कर्तुम् अत्र च धातूपदेशावस्थायाम् एव अकारः ।
 इह च उपोयते , औयत , लौयमानिः , पौयमानिः इति ।
 बहिरङ्गे गुणवृद्धी अन्तरङ्गः प्रतिषेधः ।
 असिद्धम् बहिरङ्गम् अन्तरङ्गे ।
 नेनिक्ते इति परेण रूपेण व्यवहितत्वात् न भविष्यति ।
 उपधार्थेन तावत् न अर्थः ।
 धातोः इति वर्तते ।
 धातुम् क्ङित्परत्वेन विशेषयिष्यामः ।
 यदि धातुः विशेष्यते विकरणस्य न प्राप्नोति चिनुतः , सुनुतः , लुनीतः , पुनीतः इति ।
 न एषः दोषः ।
 विहितविशेषणम् धातुग्रहणम् ।
 धातोः यः विहितः इति ।
 धातोः एव तर्हि न प्राप्नोति ।
 न एवम् विज्ञायते धातोः विहितस्य क्ङिति इति ।
 कथम् तर्हि ।
 धातोः विहिते क्ङिति इति ।
 अथ वा कार्यकालम् हि सञ्ज्ञापरिभाषम् ।
 यत्र कार्यम् तत्र द्रष्टव्यम् ।
 पुगन्तलघूपधस्य गुणः भवति इति उपस्थितम् इदम् भवति क्ङिति न इति ।
 अथ वा यत् एतस्मिन् योगे क्ङिद्ग्रहणम् तद् अनवकाशम् ।
 तस्य अनवकाशत्वात् गुणवृद्धी न भविष्यतः ।
 अथ वा आचार्यप्रवृत्तिः ज्ञापयति भवति उपधालक्षणस्य गुणस्य प्रतिषेधः इति यत् अयम् त्रसिगृधिधृषिक्षिपेः क्नुः इकः झल् हलन्तात् च इति क्नुसनौ कितौ करोति ।
 कथम् कृत्वा ज्ञापकम् ।
 कित्करणे एतत् प्रयोजनम् गुणः कथम् न स्यात् इति ।
 यदि च अत्र गुणप्रतिषेधः न स्यात् कित्करणम् अनर्थकम् स्यात् ।
 पश्यति तु आचार्यः भवति उपधालक्षणस्य गुणस्य प्रतिषेधः इति ।
 ततः क्नुसनौ कितौ करोति ।
 रोरवीत्यर्थेन अपि न अर्थः ।
 क्ङिति इति उच्यते ।
 न च अत्र क्ङितम् पश्यामः ।
 प्रत्ययलक्षणेन प्राप्नोति ।
 न लुमता तस्मिन् इति प्रत्ययलक्षणप्रतिषेधः ।
 अथ अपि न लुमता अङ्गस्य इति उच्यते एवम् अपि न दोषः ।
 कथम् ।
 न लुमता लुप्ते अङ्गाधिकारः प्रतिनिर्दिश्यते ।
 किम् तर्हि ।
 यः असौ लुमता लुप्यते तस्मिन् यत् अङ्गम् तस्य यत् कार्यम् तत् न भवति इति ।
 अथ अपि आङ्गाधिकारः प्रतिनिर्दिश्यते एवम् अपि न दोषः ।
 कथम् ।
 कार्यकालम् हि सञ्ज्ञापरिभाषम् यत्र कार्यम् तत्र द्रष्टव्यम् ।
 सार्वधातुकार्धधातुकयोः गुणः भवति इति उपस्थितम् इदम् भवति क्ङिति न इति ।
 अथ वा छान्दसम् एतत् ।
 दृष्टानुविधिः च छन्दसि भवति ।
 अथ वा बहिरङ्गः गुणः अन्तरङ्गः प्रतिषेधः ।
 असिद्धम् बहिरङ्गम् अन्तरङ्गे ।
 अथ वा पूर्वस्मिन् योगे यद् आर्धधातुकग्रहणम् तत् अनवकाशम् ।
 तस्य अनवकाशत्वात् गुणः भविष्यति ।
 इह कस्मात् न भवति लैगवायनः , कामयते ।
 तद्धितकाम्योः इक्प्रकरणात् ।
 इग्लक्षणयोः गुणवृद्ध्योः प्रतिषेधः न च एते इग्लक्षणे ।
 लकारस्य ङित्त्वात् आदेशेषु स्थानिवद्भावप्रसङ्गः ।
 लकारस्य ङित्त्वात् आदेशेषु स्थानिवद्भावः प्राप्नोति अचिनवम् असुनवम् अकरवम् ।
 लकारस्य ङित्त्वात् आदेशेषु स्थानिवद्भावप्रसङ्गः इति चेत् यासुटः ङिद्वचनात् सिद्धम् । यत् अयम् यासुटः ङिद्वचनम् शास्ति तत् ज्ञापयति आचार्यः न ङिदादेशाः ङितः भवन्ति इति ।
 यदि एतत् ज्ञाप्यते कथम् नित्यम् ङितः इतः च इति ।
 ङितः यत् कार्यम् तत् भवति ङिति यत् कार्यम् तत् न भवति इति ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 यासुटः एव ङिद्वचनात् ।
 अपर्याप्तः च एव हि यासुट् समुदायस्य ङित्त्वे ङितम् च एनम् करोति ।
 तस्य एतत् प्रयोजनम् ङितः यत् कार्यम् तत् यथा स्यात् ङिति यत् कार्यम् तत् मा भूत् इति ।
 किमर्थम् इदम् उद्यते ।
 गुणवृद्धी मा भूताम् इति आदीध्यनम् आदीध्यकः , आवेव्यनम् आवेव्यकः इति ।
 अयम् योगः शक्यः अकर्तुम् ।
 कथम् ।
 दीधीवेव्योः छन्दोविषयत्वात् दृष्टानुविधित्वात् च छन्दसः अदीधेत् अदीधयुः इति च गुणदर्शनात् अप्रतिषेधः ।
 दीधीवेव्योः छन्दोविषयत्वात् ।
 दीधीवेव्यौ छन्दोविषयौ ।
 दृष्टानुविधित्वात् च छन्दसः ।
 दृष्टानुविधिः च छन्दसि भवति ।
 अदीधेत् , अदीधयुः इति च गुणदर्शनात् अप्रतिषेधः ।
 अनर्थकः प्रतिषेधः अप्रतिषेधः ।
 प्रजपतिः वै यत् किम् चन मनसा अदीधेत् ।
 होत्रय वृतः कृपयन् अदीधेत् ।
 अदीधयुः दाशराज्ञे वृतसः ।
 भवेत् इदम् युक्तम् उदाहरणम् अदीधेत् इति ।
 इदम् तु अयुक्तम् अदीधयुः इति ।
 अयम् जुसि गुणः प्रतिषेधविषये [प्रतिषेधविषयः] आरभ्यते ।
 सः यथा एव क्ङिति न इति एतम् प्रतिषेधम् बाधते एवम् इमम् अपि बाधते ।
 न एषः दोषः ।
 जुसि गुणः प्रतिषेधविषये आरभ्यमाणः तुल्यजातीयम् प्रतिषेधम् बाधते ।
 कः च तुल्यजातीयः प्रतिषेधः ।
 यः प्रत्ययाश्रयः ।
 प्रकृत्याश्रयः च अयम् ।
 अथ वा येन न अप्राप्ते तस्य बाधनम् भवति ।
 न च अप्राप्ते क्ङिति न इति एतस्मिन् प्रतिषेधे जुसि गुणः आरभ्यते ।
 अस्मिन् पुनः प्राप्ते च अप्राप्ते च ।
 यदि तर्हि अयम् योगः न आरभ्यते कथम् दीध्यत् इति ।
 दीध्यत् इति श्यन्व्यत्ययेन ।
 दीध्यत् इति श्यन् एषः व्यत्ययेन भविष्यति ।
 इटः च अपि ग्रहणम् शक्यम् अकर्तुम् ।
 कथम् अकणिषम् अरणिषम् , कणिता श्वः , रणिता श्वः इति ।
 आर्धधातुकस्य इट् वलादेः इति अत्र इट् इति वर्तमाने पुनः इड्ग्रहणस्य प्रयोजनम् इट् एव यथा स्यात् यत् अन्यत् प्राप्नोति तत् मा भूत् इति ।
 किम् च अन्यत् प्राप्नोति ।
 गुणः ।
 यदि नियमः क्रियते पिपठिषतेः अप्रत्ययः पिपट्ःीः दीर्घत्वम् न प्राप्नोति ।
 न एषः दोषः ।
 आङ्गम् यत् कार्यम् तत् नियम्यते ।
 न च एतत् आङ्गम् ।
 अथ वा असिद्धम् दीर्घत्वम् ।
 तस्य असिद्धत्वात् नियमः न भविष्यति
 अनन्तराः इति कथम् इदम् विज्ञायते अविद्यमानम् अन्तरम् एषाम् इति आहोस्वित् अविद्यमानाः अन्तरा एषाम् इति ।
 किम् च अतः ।
 यदि विज्ञायते अविद्यमानम् अन्तरम् एषाम् इति अवग्रहे संयोगसञ्ज्ञा न प्राप्नोति अप्सु इति अप्-सु इति ।
 विद्यते हि अत्र अन्तरम् ।
 अथ विज्ञायते अविद्यमानाः अन्तरा एषाम् इति न दोषः भवति ।
 यथा न दोषः तथा अस्तु ।
 अथ वा पुनः अस्तु अविद्यमानम् अन्तरम् एषाम् इति ।
 ननु च उक्तम् अवग्रहे संयोगसञ्ज्ञा न प्राप्नोति अप्-सु इति अप्सु इति ।
 विद्यते हि अत्र अन्तरम् इति ।
 न एव दोषः न प्रयोजनम् ।
 संयोगसञ्ज्ञायाम् सहवचनम् यथा अन्यत्र ।
 संयोगसञ्ज्ञायाम् सहवचनम् कर्तव्यम् ।
 हलः अनन्तराः संयोगः सह इति वक्तव्यम् ।
 किम् प्रयोजनम् ।
 सहभूतानाम् संयोगसञ्ज्ञा यथा स्यात् एकैकस्य मा भूत् इति ।
 यथा अन्यत्र ।
 तत् यथा अन्यत्र अपि यत्र इच्छति सहबूतानाम् कार्यम् करोति तत्र सहग्रहणम् ।
 तत् यथा ।
 सह सुपा ।
 उभे अभ्यस्तम् सह इति ।
 किम् च स्यात् यदि एकैकस्य हलः संयोगसञ्ज्ञा स्यात् ।
 इह निर्यायात् , निर्वायात् , वा अन्यस्य संयोगादेः इति एत्त्वम् प्रसज्येत ।
 इह च संहृषीष्ट इति ऋतः च संयोगादेः इति इट् प्रसज्येत ।
 इह च संह्रियते इति गुणः अर्तिसंयोगाद्योः इति गुणः प्रसज्येत ।
 इह च दृषत् करोति समित् करोति इति संयोगान्तस्य लोपः प्रसज्येत ।
 इह च शक्ता वस्ता इति स्कोः संयोगाद्योः इति लोपः प्रसज्येत ।
 इह च निर्यातः , निर्वातः संयोगादेः आतः धातोः यण्वतः इति निष्ठानत्वम् प्रसज्येत ।
 न एषः दोषः ।
 यत् तावत् उच्यते इह तावत् निर्यायात् , निर्वायात् वा अन्यस्य संयोगादेः इति एत्त्वम् प्रसज्येत इति ।
 न एवम् विज्ञायते संयोगः आदिः यस्य सः अयम् संयोगादिः , संयोगादेः इति ।
 कथम् तर्हि ।
 संयोगौ आदी यस्य सः अयम् संयोगादिः , संयोगादेः इति ।
 एवम् तावत् सर्वम् आङ्गम् परिहृतम् ।
 यत् अपि उच्यते इह च दृषत् करोति समित् करोति इति संयोगान्तस्य लोपः प्रसज्येत इति ।
 न एवम् विज्ञायते संयोगः अन्तः यस्य तत् इदम् संयोगान्तम् , संयोगान्तस्य इति ।
 कथम् तर्हि ।
 संयोगौ अन्तौ अस्य तद् इदम् संयोगान्तम् , संयोगान्तस्य इति ।
 यत् अपि उच्यते इह च शक्ता वस्ता इति स्कोः संयोगाद्योः इति लोपः प्रसज्येत इति ।
 न एवम् विज्ञायते संयोगौ आदी संयोदादी संयोगाद्योः इति ।
 कथम् तर्हि ।
 संयोगयोः आदी संयोगादी संयोगाद्योः इति ।
 यत् अपि उच्यते इह च निर्यातः , निर्वातः संयोगादेः आतः धातोः यण्वतः इति निष्ठानत्वम् प्रसज्येत इति ।
 न एवम् विज्ञायते संयोगः आदिः यस्य सः अयम् संयोगादिः , संयोगादेः इति ।
 कथम् तर्हि ।
 संयोगौ आदी यस्य सः अयम् संयोगादिः , संयोगादेः इति ।
 कथम् कृत्वा एकैकस्य संयोगसञ्ज्ञा प्राप्नोति ।
 प्रत्येकम् वाक्यपरिसमाप्तिः दृष्टा ।
 तत् यथा ।
 वृद्धिगुणसञ्ज्ञे प्रत्येकम् भवतः ।
 ननु च अयम् अपि अस्ति दृष्टान्तः समुदाये वाक्यपरिसमाप्तिः इति ।
 तत् यथा ।
 गर्गाः शतम् दण्ड्यन्ताम् इति ।
 अर्थिनः च राजानः हिरण्येन भवन्ति न च प्रत्येकम् दण्डयन्ति ।
 सति एतस्मिन् दृष्टान्ते यदि तत्र प्रत्येकम् इति उच्यते इह अपि सहग्रहणम् कर्तव्यम् ।
 अथ तत्र अन्तरेण प्रत्येकम् इति वचनम् प्रत्येकम् वृद्धिगुणसञ्ज्ञे भवतः इह अपि न अर्थः सहग्रहणेन
 अथ यत्र बहूनाम् आनन्तर्यम् किम् तत्र द्वयोः द्वयोः संयोगस्ञ्ज्ञा भवति आहोस्वित् अविशेषेण ।
 कः च अत्र विशेषः ।
 समुदाये संयोगादिलोपः मस्जेः ।
 समुदाये संयोगादिलोपः मस्जेः न सिध्यति ।
 मङ्क्ता मङ्क्तुम् ।
 इह च निर्ग्लेयात् , निर्ग्लायात् , निर्म्लेयात् , निर्म्लायात् वा अन्यस्य संयोगादेः इति एत्त्वम् न प्राप्नोति ।
 इह च संस्वरिषीष्ट इति ऋतः च संयोगादेः इति इट् न प्राप्नोति ।
 इह च संस्वर्यते इति गुणः अर्तिसंयोगाद्योः इति गुणः न प्राप्नोति ।
 इह च गोमान् करोति यवमान् करोति इति संयोगान्तस्य लोपः इति लोपः न प्राप्नोति ।
 इह च निर्ग्लानः , निर्म्लानः इति संयोगादेः आतः धातोः यण्वतः इति निष्ठानत्वम् न प्राप्नोति ।
 अस्तु तर्हि द्वयोः द्वयोः ।
 द्वयोः हलोः संयोगः इति चेत् द्विर्वचनम् । द्वयोः हलोः संयोगः इति चेत् द्विर्वचनम् न सिध्यति ।
 इन्द्रम् इच्छति इन्द्रीयति ।
 इन्द्रीयतेः सन् इन्दिद्रीयिषति ।
 न न्द्राः संयोगादयः इति दकारस्य द्विर्वचनम् न प्राप्नोति ।
 न वा अज्विधेः ।
 न वा एषः दोषः ।
 किम् कारणम् ।
 अज्विधेः ।
 न्द्राः संयोगादयः न द्विः उच्यन्ते ।
 अजादेः इति वर्तते ।
 अथ यदि एव बहूनाम् संयोगस्ञ्ज्ञा अथ अपि द्वयोः द्वयोः किम् गतम् एतत् इयता सूत्रेण आहोस्वित् अन्यतरस्मिन् पक्षे भूयः सूत्रम् कर्तव्यम् ।
 गतम् इति आह ।
 कथम् ।
 यद तावत् बहूनाम् संयोगस्ञ्ज्ञा तदा एवम् विग्रहः करिष्यते अविद्यमानम् अन्तरम् एषाम् इति ।
 यदा द्वयोः द्वयोः तदा एवम् विग्रहः करिष्यते अविद्यमानाः अन्तरा एषाम् इति ।
 द्वयोः च एव अन्तरा कः चित् विद्यते न वा ।
 एवम् अपि बहूनाम् एव प्राप्नोति ।
 यान् हि भवान् षष्ठ्या प्रतिनिर्दिशति एतेषाम् अन्येन व्यवाये न भवितव्यम् ।
 अस्तु तर्हि समुदाये सञ्ज्ञा ।
 ननु च उक्तम् समुदाये संयोगादिलोपः मस्जेः इति ।
 न एषः दोषः ।
 वक्ष्यति एतत् ।
 अन्त्यात् पूर्वः मस्जेः मित् अनुषङ्गसंयोगादिलोपार्थम् इति ।
 अथ वा अविशेषेण संयोगसञ्ज्ञा विज्ञास्यते द्वयोः अपि बहूनाम् अपि ।
 तत्र द्वयोः या संयोगस्ञ्ज्ञा तदाश्रयः लोपः भविष्यति ।
 यत् अपि उच्यते इह च निर्ग्लेयात् , निर्ग्लायात् , निर्म्लेयात् , निर्म्लायात् वा अन्यस्य संयोगादेः इति एत्त्वम् न प्राप्नोति इति अङ्गेन संयोगादिम् विशेषयिष्यामः ।
 अङ्गस्य संयोगादेः इति ।
 एवम् तावत् सर्वम् आङ्गम् परिहृतम् ।
 यत् अपि उच्यते इह च गोमान् करोति यवमान् करोति इति संयोगान्तस्य लोपः इति लोपः न प्राप्नोति इति पदेन संयोगान्तम् विशेषयिष्यामः ।
 पदस्य संयोगान्तस्य ।
 यत् अपि उच्यते इह च निर्ग्लानः , निर्म्लानः इति संयोगादेः आतः धातोः यण्वतः इति निष्ठानत्वम् न प्राप्नोति इति धातुन संयोगादिम् विशेषयिष्यामः ।
 धातोः संयोगादेः इति
 स्वरानन्तर्हितवचनम् ।
 स्वरैः अनन्तर्हिताः हलः संयोगसञ्ज्ञाः भवन्ति इति वक्तव्यम् ।
 किम् प्रयोजनम् ।
 व्यवहितानाम् मा भूत् ।
 पचति पनसम् ।
 ननु च अनन्तराः इति उच्यते ।
 तेन व्यवहितानाम् न भविष्यति ।
 दृष्टम् आनन्तर्यम् व्यवहिते ।
 व्यवहिते अपि अनन्तरशब्दः दृश्यते ।
 तत् यथा अनन्तरौ इमौ ग्रामौ इति उच्यते ।
 तयोः च एव अन्तरा नद्यः च पर्वताः च भवन्ति ।
 यदि तर्हि व्यवहिते अपि अनन्तरशब्दः भवति आनन्तर्यवचनम् इदानीम् किमर्थम् स्यात् ।
 आनन्तर्यवचनम् किमर्थम् इति चेत् एकप्रतिषेधार्थम् ।
 एकस्य हलः संयोगसञ्ज्ञा मा भूत् इति ।
 किम् च स्यात् यदि एकस्य हलः संयोगसञ्ज्ञा स्यात् ।
 इयेष , उवोष ।
 इजादेः च गुरुमतः अनृच्छः इति आम् प्रसज्येत ।
 न वा अतज्जातीयव्यवायात् ।
 न वा एषः दोषः ।
 किम् कारणम् ।
 अतज्जातीयस्य व्यवायात् ।
 अतज्जातीयकम् हि लोके व्यवधायकम् भवति ।
 कथम् पुनः ज्ञायते अतज्जातीयकम् लोके व्यवधायकम् भवति इति ।
 एवम् हि कम् चित् कः चित् पृच्छति ।
 अनन्तरे* एते ब्राह्मणकुले* इति ।
 सः आह ।
 न अनन्तरे ।
 वृषलकुलम् अनयोः अन्तरा इति ।
 किम् पुनः कारणम् क्व चित् अतज्जातीयकम् व्यवधायकम् भवति क्व चित् न ।
 सर्वत्र एव हि अतज्जातीयकम् व्यवधायकम् भवति ।
 कथम् अनन्तरौ इमौ ग्रामौ इति ।
 ग्रामशब्दः अयम् बह्वर्थः ।
 अस्ति एव शालासमुदाये वर्तते ।
 तत् यथा ग्रामः दग्धः इति ।
 अस्ति वाटपरिक्षेपे वर्तते ।
 तत् यथा ग्रामम् प्रविष्टः ।
 अस्ति मनुष्येषु वर्तते ।
 तत् यथा ग्रामः गतः , ग्रामः आगतः इति ।
 अस्ति सारण्यके ससीमके सस्थण्डिलके वर्तते ।
 तत् यथा ग्रामः लब्धः इति ।
 तत् यः सारण्यके ससीमके सस्थण्डिलके वर्तते तम् अभिसमीक्ष्य एतत् प्रयुज्यते अनन्तरौ इमौ ग्रामौ इति ।
 सर्वत्र एव हि अतज्जातीयकम् व्यवधायकम् भवति ।
 किम् इदम् मुखनासिकावचनः इति ।
 मुखम् च नासिका च मुखनासिकम् ।
 मुखनासिकम् वचनम् अस्य सः अयम् मुखनासिकावचनः ।
 यदि एवम् मुखनासिकवचनः इति प्राप्नोति ।
 निपातनात् दीर्घत्वम् भविष्यति ।
 अथ वा मुखनासिकम् आवचनम् अस्य सः अयम् मुखनासिकावचनः ।
 किम् इदम् आवचनम् इति ।
 ईषद्वचनम् आवचनम् ।
 किम् चित् मुखवचनम् किम् चित् नासिकावचनम् ।
 मुखद्वितीया वा नासिका वचनम् अस्य सः अयम् मुखनासिकावचनः ।
 मुखोपसंहिता वा नासिका वचनम् अस्य सः अयम् मुखनासिकावचनः ।
 अथ मुखग्रहणम् किमर्थम् ।
 नासिकावचनः अनुनासिकः इति इयति उच्यमाने यमानुस्वाराणाम् एव प्रसज्येत ।
 मुखग्रहणे पुनः क्रियमाणे न दोषः भवति ।
 अथ नासिकाग्रहणम् किमर्थम् ।
 मुखवचनः अनुनासिकः इति इयति उच्यमाने कचटतपानाम् एव प्रसज्येत ।
 नासिकाग्रहणे पुनः क्रियमाणे न दोषः भवति ।
 मुखग्रहणम् शक्यम् अकर्तुम् ।
 केन इदानीम् उभयवचनानाम् भविष्यति ।
 प्रासादवासिन्यायेन ।
 तत् यथा ।
 के चित् प्रासादवासिनः के चित् भूमिवासिनः के चित् उभयवासिनः ।
 ये प्रासादवासिनः गृह्यन्ते ते प्रासादवासिग्रहणेन ।
 ये भूमिवासिनः गृह्यन्ते ते भूमिवासिन्यायेन ।
 ये उभयवासिनः गृह्यन्ते ते प्रासादवासिग्रहणेन भूमिवासिन्यायेन च ।
 एवम् इह अपि के चित् मुखवचनाः के चित् नासिकावचनाः के चित् उभयवचनाः ।
 तत्र ये मुखवचनाः गृह्यन्ते ते मुखग्रहणेन ।
 ये नासिकावचनाः गृह्यन्ते ते नासिकाग्रहणेन ।
 ये उभयवचनाः गृह्यन्ते एव ते मुखग्रहणेन नासिकाग्रहणेन च. भवेत् उभयवचनानाम् सिद्धम् ।
 यमानुस्वाराणाम् अपि प्राप्नोति ।
 न एव दोषः न प्रयोजनम् ।
 इतरेतराश्रयम् तु भवति ।
 का इतरेतराश्रयता ।
 सतः अनुनासिकस्य सञ्ज्ञया भवितव्यम् सञ्ज्ञया च नाम अनुनासिकः भाव्यते ।
 तत् इतरेतराश्रयम् भवति ।
 इतरेतराश्रयाणि च कार्याणि न प्रकल्पन्ते ।
 अनुनासिकसञ्ज्ञायाम् इतरेतराश्रये उक्तम् ।
 सिद्धम् तु नित्यशब्दत्वात् इति ।
 नित्याः शब्दाः ।
 नित्येषु शब्देषु सतः अनुनासिकस्य सञ्ज्ञा क्रियते ।
 न सञ्ज्ञया अनुनासिकः भाव्यते ।
 यदि तर्हि नित्याः शब्दाः किमर्थम् शास्त्रम् ।
 किमर्थम् शास्त्रम् इति चेत् निवर्तकत्वात् सिद्धम् ।
 निवर्तकम् शास्त्रम् ।
 कथम् ।
 आङ् अस्मै अविशेषेण उपदिष्टः अननुनासिकः ।
 तस्य सर्वत्र अननुनासिकबुद्धिः प्रसक्ता ।
 तत्र अनेन निवृत्तिः क्रियते ।
 छन्दसि अचि परतः आङः अननुनासिकस्य प्रसङ्गे अनुनासिकः साधुः भवति इति ।
 तुलया सम्मितम् तुल्यम् ।
 आस्यम् च प्रयत्नः च आस्यप्रयत्नम् ।
 तुल्यास्यम् तुल्यप्रयत्नम् च सवर्णसञ्ज्ञम् भवति ।
 किम् पुनः आस्यम् ।
 लौकिकम् आस्यम् ओष्ठात् प्रभृति प्राक् काकलकात् ।
 कथम् पुनः आस्यम् ।
 अस्यन्ति अनेन वर्णान् इति आस्यम् ।
 अन्नम् एतत् आस्यन्दते इति वा आस्यम् ।
 अथ कः प्रयत्नः ।
 प्रयतनम् प्रयत्नः ।
 प्रपूर्वात् यततेः भावसाधनः नङ्प्रत्ययः ।
 यदि लौकिकम् आस्यम् किम् आस्योपादाने प्रयोजनम् ।
 सर्वेषाम् हि तत् तुल्यम् भवति ।
 वक्ष्यति एतत् प्रयत्नविशेषणम् आस्योपादानम् इति ।
 सवर्णसञ्ज्ञायाम् भिन्नदेशेषु अतिप्रसङ्गः प्रयत्नसामान्यात् ।
 सवर्णसञ्ज्ञायाम् भिन्नदेशेषु अतिप्रसङ्गः भवति जबगडदशाम् ।
 किम् कारणम् ।
 प्रयत्नसामान्यात् ।
 एतेषाम् हि समानः प्रयत्नः ।
 सिद्धम् तु आस्ये तुल्यदेशप्रयत्नम् सवर्णम् ।
 सिद्धम् एतत्. कथम् ।
 आस्ये येषाम् तुल्यः देशः यत्नः च ते सवर्णसञ्ज्ञाः भवन्ति इति वक्तव्यम् ।
 एवम् अपि किम् आस्योपादाने प्रयोजनम् ।
 सर्वेषाम् हि तत् तुल्यम् ।
 प्रयत्नविशेषणम् आस्योपादानम् ।
 सन्ति हि आस्यात् बाह्याः प्रयत्नाः ।
 ते हापिताः भवन्ति ।
 तेषु सत्सु असत्सु अपि सवर्णसञ्ज्ञा सिध्यति ।
 के पुनः ते ।
 विवारसंवारौ श्वासनादौ घोषवदघोषता अल्पप्राणता महाप्राणता इति ।
 तत्र वर्गाणाम् प्रथमद्वितीयाः विवृतकण्ठाः श्वासानुप्रदानाः अघोषाः ।
 एके अल्पप्राणाः अपरे महाप्राणाः ।
 तृतीयचतुर्थाः संवृतकण्ठाः नादानुप्रदानाः घोषवन्तः ।
 एके अल्पप्राणाः अपरे महाप्राणाः ।
 यथा तृतीयाः तथा पञ्चमाः आनुनासिक्यवर्जम् ।
 आनुनासिक्यम् तेषाम् अधिकः गुणः ।
 एवम् अपि अवर्णस्य सवर्णसञ्ज्ञा न प्राप्नोति ।
 किम् कारणम् ।
 बाह्यम् हि आस्यात् स्थानम् अवर्णस्य ।
 सर्वमुखस्थानम् अवर्णम् एके इच्छन्ति ।
 एवम् अपि व्यपदेशः न प्रकल्पते आस्ये येषाम् तुल्यः देशः इति ।
 व्यपदेशिवद्भावेन व्यपदेशः भविष्यति ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् सवर्णसञ्ज्ञयाम् भिन्नदेशेषु अतिप्रसङ्गः प्रयत्नसामान्यात् इति ।
 न एषः दोषः ।
 न हि लौकिकम् आस्यम् ।
 किम् तर्हि ।
 तद्धितान्तम् आस्यम् आस्ये भवम् आस्यम् ।
 शरीरावयवात् यत् ।
 किम् पुनः आस्ये भवम् ।
 स्थानम् करणम् च ।
 एवम् अपि प्रयत्नः अविशेषितः भवति ।
 प्रयत्नः च विशेषितः ।
 कथम् ।
 न हि प्रयतनम् प्रयत्नः ।
 किम् तर्हि ।
 प्रारम्भः यत्नस्य प्रयत्नः ।
 यदि प्रारम्भः यत्नस्य प्रयत्नः एवम् अपि अवर्णस्य एङोः च सवर्णसञ्ज्ञा प्राप्नोति ।
 प्रश्लिष्टवर्णौ एतौ ।
 अवर्णस्य तर्हि ऐचोः च सवर्णसञ्ज्ञा प्राप्नोति ।
 विवृततरावर्णौ एतौ ।
 एतयोः एव तर्हि मिथः सवर्णसञ्ज्ञा प्राप्नोति ।
 न एतौ तुल्यस्थानौ ।
 उदात्तादीनाम् तर्हि सवर्णसञ्ज्ञा न प्राप्नोति ।
 अभेदकाः उदात्तादयः ।
 अथ वा किम् नः एतेन प्रारम्भः यत्नस्य प्रयत्नः इति ।प्रयतनम् एव प्रयत्नः ।
 तत् एव च तद्धितान्तम् आस्यम् ।
 यत् समानम् तत् आश्रयिष्यामः ।
 किम् सति भेदे ।
 सति इति आह ।
 सति एव हि भेदे सवर्णसञ्ज्ञया भवितव्यम् ।
 कुतः एतत् ।
 भेदाधिष्ठाना हि सवर्णसञ्ज्ञा ।
 यदि हि यत्र सर्वम् समानम् तत्र स्यात् सवर्णसञ्ज्ञावचनम् अनर्थकम् स्यात् ।
 यदि तर्हि सति भेदे किम् चित् समानम् इति कृत्व सवर्णसञ्ज्ञा भविष्यति शकारछकारयोः षकारठकारहोः सकारथकारयोः सवर्णसञ्ज्ञा प्राप्नोति ।
 एतेषाम् हि सर्वम् अन्यत् समानम् करणवर्जम् ।
 एवम् तर्हि प्रयतनम् एव प्रयत्नः तत् एव तद्धितान्तम् आस्यम् न तु अयम् द्वन्द्वः आस्यम् च प्रयत्नः च आस्यप्रयत्नम् इति ।
 किम् तर्हि ।
 त्रिपदः बहुव्रीहिः तुल्यः आस्ये प्रयत्नः एषाम् इति ।
 अथ वा पूर्वः तत्पुरुषः ततः बहुव्रीहिः तुल्यः आस्ये तुल्यास्यः , तुल्यास्यः प्रयत्नः एषाम् इति ।
 अथ वा परः तत्पुरुषः ततः बहुव्रीहिः आस्ये यत्नः आस्ययत्नः , तुल्यः आस्ययत्नः एषाम् इति ।
 तस्य ।
 तस्य इति तु वक्तव्यम् ।
 किम् प्रयोजनम् ।
 यः यस्य तुल्यास्यप्रयत्नः सः तस्य सवर्णसञ्ज्ञः यथा स्यात् ।
 अन्यस्य तुल्यास्यप्रयत्नः अन्यस्य सवर्णसञ्ज्ञः मा भूत् ।
 तस्य अवचनम् वचनप्रामाण्यात् ।
 तस्य इति न वक्तव्यम् ।
 अन्यस्य तुल्यास्यप्रयत्नः अन्यस्य सवर्णसञ्ज्ञः कस्मात् न भवति ।
 वचनप्रामाण्यात् सवर्णसञ्ज्ञावचनसामर्थ्यात् ।
 यदि हि अन्यस्य तुल्यास्यप्रयत्नः सः अन्यस्य सवर्णसञ्ज्ञः स्यात् सवर्णसञ्ज्ञावचनम् अनर्थकम् स्यात् ।
 सम्बन्धिशब्दैः वा तुल्यम् ।
 सम्बन्धिशब्दैः वा पुनः तुल्यम् एतत् ।
 तत् यथा सम्बन्धिशब्दाः मातरि वर्तितव्यम् , पितरि शुश्रूषितव्यम् इति ।
 न च उच्यते स्वस्याम् मातरि स्वस्मिन् वा पितरि इति सम्बन्धात् च एतत् गम्यते या यस्य माता यः च यस्य पिता इति ।
 एवम् इह अपि तुल्यास्यप्रयत्नम् सवर्णम् इति अत्र सम्बन्दिशब्दौ एतौ ।
 तत्र सम्बन्धात् एतत् गन्तव्यम् यत् प्रति यत् तुल्यास्यप्रयत्नम् तत् प्रति तत् सवर्णसञ्ज्ञम् भवति इति ।
 ऋकारल्̥कारयोः सवर्णविधिः ।
 ऋकारल्̥कारयोः सवर्णसञ्ज्ञा विधेया ।
 होतृ , ल्̥कारः , होतृ̄ल्̥कारः ।
 किम् प्रयोजनम् ।
 अकः सवर्णे दीर्घः इति दीर्घत्वम् यथा स्यात् ।
 न एतत् अस्ति प्रयोजनम् ।
 वक्ष्यति एतत् ।
 सवर्णदीर्घत्वे ऋति , रृवावचनम् ल्̥ति , ल्ल्̥वावचनम् इति ।
 तत् सवर्णे यथा स्यात् ।
 इह मा भूत् दधि , ल्̥कारः , मधु , ल्̥कारः इति ।
 यत् एतत् सवर्णदीर्घत्वे ऋति इति एतत् ऋतः इति वक्ष्यामि ।
 ततः ल्̥ति ।
 ल्̥ति च वा ल्ल्̥ भवति ।
 ऋतः इति एव ।
 तत् न वक्तव्यम् भवति ।
 अवश्यम् तत् वक्तव्यम् ।
 ऊकालः अच् ह्रस्वर्दीर्घप्लुतसञ्ज्ञः भवति इति उच्यते ।
 न च रृकारः ल्ल्̥कारः वा अच् अस्ति ।
 रृकारस्य , ल्ल्̥कारस्य च अच्त्वम् वक्ष्यामि ।
 तत् च अवश्यम् वक्तव्यम् प्लुतः यथा स्यात् होतृ , ऋकारः होतृ̄कारः , होतृ३कारः , होतृ , ल्̥कारः , होत्ल्̥कारः , होत्ल्̥३कारः ।
 किम् पुनः अत्र ज्यायः ।
 सवर्णसञ्ज्ञावचनम् एव ज्यायः ।
 दीर्घत्वम् च एव हि सिद्धम् भवति. अपि च ऋकारग्रहणे ल्̥कारग्रहणम् सन्निहितम् भवति ।
 यथा इह भवति ऋति अकः खट्व ऋश्यः , माल ऋश्यः इदम् अपि सङ्गृहीतम् बहवति खट्व , ल्̥कारः, माल , ल्̥कारः इति ।
 वा सुपि आपिशलेः उपर्कारीयति , उपार्कारीयति , इदम् अपि सिद्धम् भवति उपल्कारीयति, उपाल्कारीयति इति ।
 यदि तर्हि ऋकारग्रहणे ल्̥कारग्रहणम् सन्निहितम् भवति उः अण् रपरः , ल्̥कारस्य अपि रपरत्वम् प्राप्नोति ।
 ल्̥कारस्य लपरत्वम् वक्ष्यामि ।
 तत् च अवश्यम् वक्तव्यम् असत्याम् सवर्णसञ्ज्ञायाम् विध्यर्थम् ।
 तत् एव सत्याम् रेफबाधनार्थम् भविष्यति ।
 इह तर्हि रषाभ्याम् नः णः समानपदे इति ऋकारग्रहणम् चोदितम् मातृ̄णाम् , पितृ̄णाम् इति एवमर्थम् ।
 तत् इह अपि प्राप्नोति क्ल्̥प्यमानम् पश्य इति ।
 अथ असत्याम् अपि सवर्णसञ्ज्ञायाम् इह कस्मात् न भवति प्रक्ल्̥प्यमानम् पश्य इति ।
 चुटुतुलशर्व्यवाये न इति वक्ष्यामि ।
 अपरः आह त्रिभिः च मध्यमैः वर्गैः लशसैः च व्यवाये न इति वक्ष्यामि इति ।
 वर्णैकदेशाः च वर्णग्रहणेन गृह्यन्ते इति यः असौ ल्̥कारे लकारः तदाश्रयः प्रतिषेधः भविष्यति ।
 यदि एवम् न अर्थः रषाभ्याम् णत्वे ऋकारग्रहणेन ।
 वर्णैकदेशाः च वर्णग्रहणेन गृह्यन्ते इति यः असौ ऋकारे रेफः तदाश्रयम् णत्वम् भविष्यति ।
व्याकरणमहाभाष्य खण्ड 03
 अज्झलोः प्रतिषेधे शकारप्रतिषेधः अज्झल्त्वात् ।
 अज्झलोः प्रतिषेधे शकारस्य शकारेण सवर्णसञ्ज्ञायाः प्रतिषेधः प्राप्नोति ।
 किम् कारणम् ।
 अज्झल्त्वात् ।
 अच् च एव हि शकारः हल् च ।
 कथम् तावत् अच्त्वम् ।
 इकारः सवर्णग्रहणेन शकारम् अपि गृह्णाति इति अच्त्वम् ।
 हल्षु उपदेशात् हल्त्वम् ।
 तत्र कः दोषः ।
 तत्र सवर्णलोपे दोषः ।
 तत्र सवर्णलोपे दोषः भवति ।
 परश्शतानि कार्याणि ।
 झरः झरि सवर्णे इति लोपः न प्राप्नोति ।
 सिद्धम् अनच्त्वात् ।
 सिद्धम् एतत् ।
 कथम् ।
 अनच्त्वात् ।
 कथम् अनच्त्वम् ।
 स्पृष्टम् स्पर्शानाम् करणम् ।
 ईषत्स्पृष्टम् अन्तःस्थानाम् ।
 विवृतम् ऊष्मणाम् ।
 ईषत् इति अनुवर्तते ।
 स्वराणाम् विवृतम् ।
 ईषत् इति निवृत्तम् ।
 वाक्यापरिसमाप्तेः वा ।
 वाक्यापरिसमाप्तेः वा सिद्धम् एतत् ।
 किम् इदम् वाक्यापरिसमाप्तेः इति ।
 वर्णानाम् उपदेशः तावत् ।
 उपदेशोत्तरकाला इत्सञ्ज्ञा ।
 इत्सञ्ज्ञोत्तरकालः आदिः अन्त्येन सह इता इति प्रत्याहारः ।
 प्रत्याहारोत्तरकाला सवर्णसञ्ज्ञा ।
 सवर्णसञ्ज्ञोत्तरकालम् अण् उदित् सवर्णस्य च अप्रत्ययः इति सवर्णग्रहणम् ।
 एतेन सर्वेण समुदितेन वाक्येन अन्यत्र सवर्णानाम् ग्रहणम् भवति ।
 च च अत्र इकारः शकारम् गृह्णाति ।
 यथा एव तर्हि इकारः शकारम् न गृह्णाति एवम् ईकारम् अपि न गृह्णीयात् ।
 तत्र कः दोषः ।
 कुमारी , ईहते कुमारीहते ।
 अकः सवर्णदीर्घत्वम् न प्राप्नोति ।
 न एषः दोषः ।
 यत् एतत् अकः सवर्णे दीर्घः इति प्रत्याहारग्रहणम् तत इकारः ईकारम् गृह्णाति ।
 शकारम् न गृह्णाति ।
 अपरः आह अज्झलोः प्रतिषेधे शकारप्रतिषेधः अझल्त्वात् ।
 अज्झलोः प्रतिषेधे शकारस्य शकारेण सवर्णसञ्ज्ञायाः प्रतिषेधः प्राप्नोति ।
 किम् कारणम् ।
 अज्झल्त्वात् ।
 अच् च एव शकारः हल् च ।
 कथम् तावत् अच्त्वम् ।
 इकारः सवर्णग्रहणेन शकारम् अपि गृह्णाति इति अच्त्वम् ।
 हल्षु उपदेशात् हल्त्वम् ।
 तत्र कः दोषः ।
 तत्र सवर्णलोपे दोषः ।
 तत्र सवर्णलोपे दोषः भवति ।
 परश्शतानि कार्याणि ।
 झरः झरि सवर्णे इति लोपः न प्राप्नोति ।
 सिद्धम् अनच्त्वात् ।
 सिद्धम् एतत् ।
 कथम् ।
 अनच्त्वात् ।
 कथम् अनच्त्वम् ।
 वाक्यापरिसमाप्तेः वा ।
 उक्ता वाक्यापरिसमाप्तिः ।
 अस्मिन् पक्षे वा इति एतत् असमर्थितम् भवति ।
 एतत् च समर्थितम् ।
 कथम् ।
 अस्तु वा शकारस्य शकारेण सवर्णसञ्ज्ञा मा वा भूत् ।
 ननु च उक्तम् परश्शतानि कार्याणि ।
 झरः झरि सवर्णे इति लोपः न प्राप्नोति इति ।
 मा भूत् लोपः ।
 ननु च भेदः भवति ।
 सति लोपे द्विशकारम् असति लोपे त्रिशकारम् ।
 न अस्ति भेदः ।
 असति अपि लोपे द्विशकारम् एव ।
 कथम् ।
 विभाषा द्विर्वचनम् ।
 एवम् अपि भेदः ।
 असति लोपे कदा चित् द्विशकारम् कदा चित् त्रिशकारम् सति लोपे द्विशकारम् एव ।
 सः एषः कथम् भेदः न स्यात् ।
 यदि नित्यः लोपः स्यात् ।
 विभाषा तु सः लोपः ।
 यथा अभेदः तथा अस्तु ।
 किमर्थम् ईदादीनाम् तपराणाम् प्रगृह्यसञ्ज्ञा उच्यते ।
 तपरः तत्कालस्य इति तत्कालानाम् सवर्णानाम् ग्रहणम् यथा स्यात् ।
 केषाम् ।
 उदात्तानुदात्तस्वरितानाम् ।
 अस्ति प्रयोजनम् एतत् ।
 किम् तर्हि इति ।
 प्लुतानाम् तु प्रगृह्यसञ्ज्ञा न प्राप्नोति ।
 किम् कारणम् ।
 अतत्कालत्वात् ।
 न हि प्लुताः तत्कालाः ।
 असिद्धः प्लुतः ।
 तस्यासिद्धत्वात् तत्कालाः एव भवन्ति ।
 सिद्धः प्लुतः स्वरसन्धिषु ।
 कथम् ज्ञायते सिद्धः प्लुतः स्वरसन्धिषु इति ।
 यत् अयम् प्लुतप्रगृह्याः अचि इति प्लुतस्य प्रकृतिभावम् शास्ति ।
 कथम् कृत्वा ज्ञापकम् ।
 सतः हि कार्यिणः कार्येण भवितव्यम् ।
 किम् एतस्य ज्ञापने प्रयोजनम् ।
 अप्लुतात् अप्लुते इति एतत् न वक्तव्यम् भवति ।
 किम् अतः यत् सिद्धः प्लुतः स्वरसन्धिषु ।
 सञ्ज्ञाविधौ असिद्धः ।
 तस्य असिद्धत्वात् तत्कालाः एव भवन्ति ।
 सञ्ज्ञाविधौ च सिद्धः ।
 कथम् ।
 कार्यकालम् सञ्ज्ञापरिभाषम् ।
 यत्र कार्यम् तत्र उपस्थितम् द्रष्टव्यम् ।
 प्रगृह्यः प्रकृत्या इति उपस्थितम् इदम् भवति ईदूदेत् द्विवचनम् प्रगृह्यम् इति ।
 किम् पुनः प्लुतस्य प्रगृह्यसञ्ज्ञावचने प्रयोजनम् ।
 प्रगृह्याश्रयः प्रकृतिभावः यथा स्यात् ।
 मा भूत् एवम् ।
 प्लुतः प्रकृत्या इति एवम् भविष्यति ।
 न एवम् शक्यम् ।
 उपस्थिते हि दोषः स्यात् ।
 अप्लुतवत् उपस्थिथे इति अत्र पठिष्यति हि आचार्यः वद्वचनम् प्लुतकार्यप्रतिषेधार्थम् , प्लुतप्रतिषेधे हि प्रगृह्य्प्लुतप्रतिषेधप्रसङ्गः अन्येन विहितत्वात् इति ।
 तस्मात् प्लुतस्य प्रगृह्यसञ्ज्ञा एषितव्या प्रगृह्याश्रयः प्रकृतिभावः यथा स्यात् ।
 यदि पुनः दीर्घाणाम् अतपराणाम् प्रगृह्यसञ्ज्ञा उच्येत ।
 एवम् अपि एकारः एव एकः सवर्णान् गृह्णीयात् ।
 ईकारोकारौ न गृह्णीयाताम् ।
 किम् कारणम् ।
 अनण्त्वात् ।
 यदि पुनः ह्रस्वानाम् अतपराणाम् प्रगृह्यसञ्ज्ञा उच्येत ।
 न एवम् शक्यम् ।
 इह अपि प्रसज्येत अकुर्वहि , अत्र अकुर्वहि अत्र इति ।
 तस्मात् दीर्घाणाम् एव तपराणाम् प्रगृह्यसञ्ज्ञा वक्तव्या ।
 दीर्घाणाम् च उच्यमाना प्लुतानाम् न प्राप्नोति ।
 एवम् तर्हि किम् नः एतेन यत्नेन यत् सिद्धः प्लुतः स्वरसन्धिषु इति ।
 असिद्धः प्लुतः ।
 तस्य असिद्धत्वात् तत्कालाः एव भवन्ति इति ।
 कथम् यत् तत् ज्ञापकम् उक्तम् प्लुतप्रगृह्याः अचि इति. प्लुतभावी प्रकृत्या इति एवम् एतत् विज्ञायते ।
 कथम् यत् तत् प्रयोजनम् उक्तम् ।
 क्रियते तत् न्यासे एव अप्लुतात् अप्लुते इति ।
 एवम् अपि यत् सिद्धे प्रगृह्यकार्यम् तत् प्लुतस्य न प्राप्नोति ।
 अणः अप्रगृह्यस्य अनुनासिकः इति ।
 एवम् तर्हि किम् नः एतेन कार्यकालम् सञ्ज्ञापरिभाषम् इति ।
 यथोद्देशम् एव सञ्ज्ञापरिभाषम् ।
 तत्र च असौ असिद्धः ।
 तस्यासिद्धत्वात् तत्कालाः एव भवन्ति ।
 कथम् पुनः इदम् विज्ञायते ईदादयः यत् द्विवचनम् इति आहोस्वित् ईदाद्यन्तम् यत् द्विवचनम् इति ।
 कः च अत्र विशेषः ।
 ईदादयः द्विवचनम् प्रगृह्याः इति चेत् अन्त्यस्य विधिः ।
 ईदादयः द्विवचनम् प्रगृह्याः इति चेत् अन्त्यस्य प्रगृह्यसञ्ज्ञा विधेया ।
 पचेते* इति , पचेथे* इति ।
 वचनात् भविष्यति ।
 अस्ति वचने प्रयोजनम् ।
 किम् ।
 खट्वे* इति , माले* इति ।
 अस्तु तर्हि ईदाद्यन्तम् यत् द्विवचनम् इति ।
 ईदाद्यन्तम् इति चेत् एकस्य विधिः ।
 ईदाद्यन्तम् इति चेत् एकस्य प्रगृह्यसञ्ज्ञा विधेया ।
 खट्वे* इति , माले* इति ।
 न वा आद्यन्तत्वात् ।
 न वा एषः दोषः ।
 किम् कारणम् ।
 आद्यन्तत्वात् ।
 आद्यन्तवत् एकस्मिन् इति एकस्य अपि भविष्यति ।
 अथ वा एवम् वक्ष्यामि ईदाद्यन्तम् यत् द्विवचनान्तम् इति ।
 ईदाद्यन्तम् द्विवचनान्तम् इति चेत् लुकि प्रतिषेधः ।
 ईदाद्यन्तम् द्विवचनान्तम् इति चेत् लुकि प्रतिषेधः वक्तव्यः ।
 कुमार्योः अगारम् , कुमार्यगारम् वध्वोः अगारम् , वध्वगारम् ।
 एतत् हि ईदाद्यन्तम् च श्रूयते द्विवचनान्तम् च भवति प्रत्ययलक्षणेन ।
 सप्तम्याम् अर्थग्रहणम् ज्ञापकम् प्रत्ययलक्षणप्रतिषेधस्य ।
 यत् अयम् ईदूतौ च सप्तम्यर्थे इति अर्थग्रहणम् करोति तत् ज्ञापयति आचार्यः न प्रगृह्यसञ्ज्ञायाम् प्रत्ययलक्षणम् भवति इति ।
 तत् तर्हि ज्ञाप्कार्थम् अर्थग्रहणम् कर्तव्यम् ।
 न कर्तव्यम् ।
 ईदादिभिः द्विवचनम् विशेषयिष्यामः ईदादिविशिष्टेन च द्विवचनेन तदन्तविधिः भविष्यति ।
 ईदाद्यन्तम् यत् द्विवचनम् तदन्तम् ईदाद्यन्तम् इति ।
 एवम् अपि अशुक्ले वस्त्रे शुक्ले सम्पद्येताम् , शुक्ली आस्ताम् वस्त्रे* इति अत्र प्राप्नोति ।
 अत्र हि ईदादि द्विवचनम् तदन्तम् च भवति प्रत्ययलक्षणेन ।
 अत्र अपि अकृते शीभावे लुक् भविष्यति ।
 इदम् इह सम्प्रधार्यम् ।
 लुक् क्रियताम् शीभावः इति किम् अत्र कर्तव्यम् ।
 परत्वात् शीभावः ।
 नित्यः लुक् ।
 कृते अपि शीभावे प्राप्नोति अकृते अपि प्राप्नोति ।
 अनित्यः लुक् ।
 अन्यस्य कृते शीभावे प्राप्नोति अन्यस्य अकृते ।
 शब्दान्तरस्य च प्राप्नुवन् विधिः अनित्यः भवति ।शीभावः अपि अनित्यः ।
 न हि कृते लुकि प्राप्नोति ।
 उभयोः अनित्ययोः परत्वात् शीभावः शीभावे कृते लुक् ।
 अथ अपि कथम् चित् नित्यः लुक् स्यात् एवम् अपि दोषः ।
 वक्ष्यति एतत् ।
 पदसञ्ज्ञायाम् अन्तवचनम् अन्यत्र सञ्ज्ञाविधौ प्रत्ययग्रहणे तदन्तविधिप्रतिषेधार्थम् इति. इदम् च अपि प्रत्ययग्रहणम् अयम् च अपि सञ्ज्ञाविधिः ।
 अवश्यम् खलु एतस्मिन् अपि पक्षे आद्यन्तवद्भावः एषितव्यः ।
 तस्मात् अस्तु सः एव मध्यमः पक्षः ।
 मात् प्रगृह्यसञ्ज्ञायाम् तस्य असिद्धत्वात् अयावेकादेशप्रतिषेधः ।
 मात् प्रगृह्यसञ्ज्ञायाम् तस्य ईत्त्वस्य ऊत्त्वस्य च असिद्धत्वात् अयावेकादेशाः प्राप्नुवन्ति ।
 तेषाम् प्रतिषेधः वक्तव्यः ।
 अमी* अत्र , अमी* आसते , अमू* अत्र , अमू* आसाते ।
 ननु च प्रगृह्यसञ्ज्ञावचनसामर्थ्यात् अयादयः न भविष्यन्ति ।
 वचनार्थः हि सिद्धे ।
 न इदम् वचनात् लभ्यम् ।
 अस्ति हि अन्यत् एतस्य वचने प्रयोजनम् ।
 किम् ।
 यत् सिद्धे प्रगृह्यसञ्ज्ञाकार्यम् तदर्थम् एतत् स्यात् ।
 अणः अप्रगृह्यस्य अनुनासिकः इति ।
 न एकम् प्रयोजनम् योगारम्भम् प्रयोजयति ।
 यदि एतावत् प्रयोजनम् स्यात् तत्र एव अयम् ब्रूयात् अणः अप्रगृह्यस्य अनुनासिकः अदसः न इति ।
 विप्रतिषेधात् वा ।
 अथ वा प्रगृह्यसञ्ज्ञा क्रियताम् अयादयः वा ।
 प्रगृह्यसञ्ज्ञा भविष्यति विप्रतिषेधेन ।
 न एषः युक्तः विप्रतिषेधः ।
 विप्रतिषेधे परम् इति उच्यते ।
 पूर्वा च प्रगृह्यसञ्ज्ञा परे अयादयः ।
 परा प्रगृह्यसञ्ज्ञा करिष्यते ।
 सूत्रविपर्यासः कृतः भवति ।
 एवम् तर्हि परा एव प्रगृह्यसञ्ज्ञा ।
 कथम् ।
 कार्यकालम् हि सञ्ज्ञापरिभाषम् ।
 यत्र कार्यम् तत्र उपस्थितम् द्रष्टव्यम् ।
 प्रगृह्यः प्रकृत्या इति एतत् उपस्थितम् भवति अदसः मात् इति ।
 एवम् अपि अयुक्तः विप्रतिषेधः ।
 कथम् ।
 द्विकार्ययोगः हि विप्रतिषेधः ।
 न च अत्र एकः द्विकार्ययुक्तः ।
 एचाम् अयादयः ।
 ईदूतोः प्रगृह्यस्ञ्ज्ञा ।
 न अवश्यम् द्विकार्ययोगः एव विप्रतिषेधः ।
 किम् तर्हि ।
 असम्भवः अपि ।
 सः च अस्ति अत्र असम्भवः ।
 कः असौ असम्भवः ।
 प्रगृह्यसञ्ज्ञा अभिनिर्वर्तमाना अयादीन् बाधते , अयादयः अभिनिर्वर्तमनाः प्रगृह्यसञ्ज्ञानिमित्तम् विघ्नन्ति इति एषः असम्भवः ।
 सति असम्भवे युक्तः विप्रतिषेधः ।
 एवम् अपि अयुक्तः विप्रतिषेधः ।
 सतोः हि विप्रतिषेधः भवति ।
 न च अत्र ईत्त्वोत्त्वे स्तः न अपि मकारः ।
 उभयम् असिद्धम् ।
 आश्रयात् सिद्धत्वम् च यथा रोः उत्त्वे । आश्रयात् सिद्धत्वम् भविष्यति ।
 तत् यथा रुः उत्त्वे आश्रयात् सिद्धः भवति ।
 किम् पुनः कारणम् रुः उत्त्वे आश्रयात् सिद्धः भवति न पुनः यत्र एव रुः सिद्धः तत्र एव उत्त्वम् अपि उच्यते ।
 न एवम् शक्यम् ।
 असिद्धे हि उत्त्वे आद्गुणाप्रसिद्धिः ।
 असिद्धे हि उत्त्वे आद्गुणाप्रसिद्धिः स्यात् ।
 वृक्षः अत्र , प्लक्षः अत्र ।
 तस्मात् तत्र आश्रयात् सिद्धत्वम् एषितव्यम् ।
 तत्र यथा आश्रयात् सिद्धम् भवति एवम् इह अपि भविष्यति ।
 अथ वा प्रगृह्यसञ्ज्ञावचनसामर्थ्यात् अयादयः आदेशाः न भविष्यन्ति ।
 अथ वा योगविभागः करिष्यते ।
 अदसः ।
 अदसः ईदादयः प्रगृह्यसञ्ज्ञाः भवन्ति ।
 ततः मात् ।
 मात् च परे ईदादयः प्रगृह्यसञ्ज्ञाः भवन्ति ।
 अदसः इति एव ।
 किमर्थः योगविभागः ।
 एकः यत् तत् सिद्धे प्रगृह्यकार्यम् तदर्थः ।
 अपरः यत् असिद्धे ।
 इह अपि तर्हि प्राप्नोति अमुया , अमुयोः इति ।
 किम् च स्यात् यदि प्रगृह्यसञ्ज्ञा स्यात् ।
 प्रगृह्याश्रयः प्रकृतिभावः प्रसज्येत ।
 न एषः दोषः ।
 पदान्तप्रकरणे प्रकृतिभावः ।
 न च एषः पदान्तः ।
 एवम् अपि अमुके अत्र अत्र अपि प्राप्नोति ।
 द्विवचनम् इति वर्तते ।
 यदि द्विवचनम् इति वर्तते अमी* अत्र इति न प्राप्नोति ।
 एवम् तर्हि एदन्तम् इति निवृत्तम् ।
 अथ वा आह अयम् अदसः मात् इति ।
 न च ईत्त्वोत्त्वे स्तः न अपि मकारः ।
 ते एवम् विज्ञास्यामः मार्थात् ईदाद्यर्थानाम् इति ।
 उक्तम् वा ।
 किम् उक्तम् ।
 अदसः ईत्त्वोत्त्वे स्वरे बहिष्पदलक्षणे प्रगृह्यसञ्जायाम् च सिद्धे वक्तव्ये इति ।
 तत्र सकि दोषः ।
 तत्र सककारे दोषः भवति ।
 अमुके अत्र ।
 न वा ग्रहणविशेषणत्वात् ।
 न वा एषः दोषः ।
 किम् कारणम् ।
 ग्रहणविशेषणत्वात् ।
 न माद्ग्रहणेन ईदाद्यन्तम् विशेष्यते ।
 किम् तर्हि ।
 ईदादयः विशेष्यन्ते ।
 मात् परे ये ईदादयः इति ।
 इह कस्मात् न भवति काशे कुशे वंशे इति ।
 शे अर्थवद्ग्रहणात् ।
 अर्थवतः शेशब्दस्य ग्रहणम् ।
 न च अयम् अर्थवान् ।
 एवम् अपि हरिशे बभ्रुशे इति अत्र प्राप्नोति ।
 एवम् तर्हि लक्षणप्रतिपदोक्तयोः प्रतिपदोक्तस्य एव इति एवम् न भविष्यति ।
 अथ वा पुनः अस्तु अर्थवद्ग्रहणे न अनर्थकस्य इति ।
 कथम् हरिशे बभ्रुशे इति ।
 एकः अत्र विभक्त्यर्थेन अर्थवान् अपरः तद्धितार्थेन ।
 समुदायः अनर्थकः ।
 निपातः इति किमर्थम् ।
 चकार अत्र , जहार अत्र ।
 एकाच् इति किमर्थम् ।
 प्र इदम् ब्रह्म , प्र इदम् क्षत्रम् ।
 एकाच् इति अपि उच्यमाने अत्र अपि प्राप्नोति ।
 एषः अपि हि एकाच् ।
 एकाच् इति न अयम् बहुव्रीहिः एकः अच् अस्मिन् सः अयम् एकाच् इति ।
 किम् तर्हि ।
 तत्पुरुषः अयम् समानाधिकरणः एकः अच् एकाच् ।
 यदि तत्पुरुषः समानाधिकरणः न अर्थः एकग्रहणेन ।
 इह कस्मात् न भवति प्र इदम् ब्रह्म , प्र इदम् क्षत्रम् ।
 अच् एव यः निपातः इति एवम् विज्ञास्यते ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 अज्ग्रहणसामर्थ्यात् ।
 यदि हि यत् च अच् च अन्यत् च तत्र स्यात् अज्ग्रहणम् अनर्थकम् स्यात् ।
 अस्ति अन्यत् अज्ग्रहणस्य प्रयोजनम् ।
 किम्. अजन्तस्य यथा स्यात् ।
 हलन्तस्य मा भूत् ।
 न एव दोषः न प्रयोजनम् ।
 एवम् अपि कुतः एतत् द्वयोः परिभाषयोः सावकाशयोः समवस्थितयोः आद्यन्तवत् एकस्मिन् इति च येन विधिः तदन्तस्य इति च इयम् इह परिभाषा भविष्यति आद्यन्तवत् एकस्मिन् इति इयम् न भविष्यति येन विधिः तदन्तस्य इति ।
 आचार्यप्रवृत्तिः ज्ञापयति इयम् इह परिभाषा भवति आद्यन्तवत् एकस्मिन् इति इयम् न भवति येन विधिः तदन्तस्य इति यत् अयम् अनाङ् इति प्रतिषेधम् शास्ति ।
 एवम् तर्हि सिद्धे सति यत् अज्ग्रहणे क्रियमाणे एकग्रहणम् करोति तत् ज्ञापयति आचार्यः अन्यत्र वर्णग्रहणे जातिग्रहणम् भवति इति ।
 किम् एतस्य ज्ञापने प्रयोजनम् ।
 दम्भेः हल्ग्रहणस्य जातिवाचकत्वात् सिद्धम् इति यत् उक्तम् तत् उपपन्नम् भवति ।
 अनाङ् इति किमर्थम् ।
 आ , उदकान्तात् ओदकान्तात् ।
 इह कस्मात् न भवति आ* एवम् नु मन्यसे , आ* एवम् किल तत् इति ।
 सानुबन्धकस्य ग्रहणम् अननुबन्धकः च अत्र आकारः ।
 क्व पुनः अयम् सानुबन्धकः क्व निरनुबन्धकः ।
 ईषदर्थे क्रियायोगे मर्यादाभिविधौ च यः एतम् आतम् ङितम् विद्यात् वाक्यस्मरणयोः अङित्
 किम् उदाहरणम् ।
 आहो* इति , उताहो* इति ।
 न एतत् अस्ति प्रयोजनम् ।
 निपातसमाहारः अयम् आह , उ आहो* इति, उत , आह , उ उताहो* इति ।
 तत्र निपातः एकाच् अनाङ् इति एव सिद्धम् ।
 एवम् तर्हि एकनिपाताः इमे ।
 अथ वा प्रतिषिद्धार्थः अयम् आरम्भः ओ षु यातम् मरुतः , ओषु यातम् बृहती शक्वरी च , ओ चित् सखायम् सख्य ववृत्याम् ।
 ओतः च्विप्रतिषेधः ।
 ओदन्तः निपातः इति अत्र च्व्यन्तस्य प्रतिषेधः वक्तव्यः ।
 अनदः , अदः , अभवत् अदोभवत् , तिरोभवत् ।
 न वक्तव्यम् ।
 लक्षणप्रतिपदोक्तयोः प्रतिपदोक्तस्य एव इति एवम् न भविष्यति ।
 एवम् अपि अगौः गौः सम्पद्यते गोभवत् अत्र प्राप्नोति ।
 एवम् तर्हि गौणमुख्ययोः मुख्ये कार्यसम्प्रययः इति ।
 तत् यथा गौः अनुबन्ध्यः अजः अग्नीषोमीयः इति न बाहीकः अनुबध्यते ।
 कथम् तर्हि बाहीके वृद्ध्यात्त्वे भवतः गौः तिष्थति ।
 गाम् आनय इति ।
 अर्थाश्रये एतत् एवम् भवति ।
 यत् हि शब्दाश्रयम् शब्दमात्रे तत् भवति ।
 शब्दाश्रये च वृद्ध्यात्त्वे ।
 इह कस्मात् न भवति आहो* इति , उताहो* इति ।
 उञः इति उच्यते ।
 न च अत्र उञम् पश्यामः ।
 उञः अयम् अन्येन सह एकादेशः उञ्ग्रहणेन गृह्यते ।
 आचार्यप्रवृत्तिः ज्ञापयति न उञेकादेशः उञ्ग्रहणेन गृह्यते इति यत् अयम् ओत् इति ओदन्तस्य निपातस्य प्रगृह्यसञ्ज्ञाम् शास्ति ।
 न एतत् अस्ति ज्ञापकम् ।
 उक्तम् एतत् प्रतिषिद्धार्थः अयम् आरम्भः ।
 दोषः खलु अपि स्यात् यदि उञेकादेशः उञ्ग्रहणेन न गृह्येत जानु , उ ।
 अस्य रुजति जानू* अस्य रुजति जान्वस्य रुजति ।
 मयः उञः वः वा इति वत्वम् न स्यात् ।
 एवम् तर्हि एकनिपाताः इमे ।
 अथ वा द्वौ उकारौ इमौ एकः अननुबन्धकः अपरः सानुबन्धकः ।
 तत् यः अननुबन्धकः तस्य एषः एकादेशः ।
 उञः इति योगविभागः ।
 उञः इति योगविभागः कर्तव्यः ।
 उञः शाकल्यस्य आचार्यस्य मतेन प्रगृह्यसञ्ज्ञा भवति ।
 उ* इति व् इति ।
 ततः उम्̐ ।
 उञः ऊम्̐ इति अयम् आदेशः भवति शाकल्यस्य आचार्यस्य मतेन दीर्घः अनुनासिकः प्रगृह्यसञ्ज्ञकः च उम्̐ इति ।
 किमर्थः योगविभागः ।
 उम्̐ वा शाकल्यस्य ।
 शाकल्यस्य आचार्यस्य मतेन उम्̐ विभाषा यथा स्यात् ऊम्̐ इति , उ* इति ।
 अन्येषाम् आचार्याणाम् मतेन व् इति ।
 ईदूतौ सप्तमी इति एव । ईदूतौ सप्तमी इति एव सिद्धम् ।
 न अर्थः अर्थग्रहणेन ।
 लुप्ते अर्थग्रहणात् भवेत् ।
 लुप्तायम् सप्तम्याम् प्रगृह्यसञ्ज्ञा न प्राप्नोति ।
 क्व ।
 सोमो गौरी अधि श्रितः ।
 इष्यते च अत्र अपि स्यात् इति ।
 तत् च अन्तरेण यत्नम् न सिध्यति इति एवमर्थम् अर्थग्रहणम् ।
 न अत्र सप्तमी लुप्यते ।
 किम् तर्हि ।
 पूर्वसवर्णः अत्र भवति । पूर्वस्य चेत् सवर्णः असौ आडाम्भावः प्रसज्यते ।
 यदि पूर्वसवर्णः आट् आम्भावः च प्राप्नोति ।
 एवम् तर्हि आह अयम् ईदूतौ सप्तमी इति न स अस्ति सप्तमी ईदूतौ ।
 तत्र वचनात् भविष्यति ।
 वचनात् यत्र दीर्घत्वम् ।
 न इदम् वचनात् लभ्यम्. अस्ति हि अन्यत् एतस्य वचने प्रयोजनम् ।
 किम् ।
 यत्र सप्तम्याः दीर्घत्वम् उच्यते दृतिम् न शुष्कम् सरसी शयानम् इति ।
 सति प्रयोजने इह न प्राप्नोति सोमो गौरी अधि श्रितः इति ।
 तत्र अपि सरसी यदि ।
 तत्र अपि सिद्धम् ।
 कथम् ।
 यदि सरसीशब्दस्य प्रवृत्तिः अस्ति ।
 अस्ति च लोके सरसीशब्दस्य प्रवृत्तिः ।
 कथम् ।
 दक्षिणापथे हि महान्ति सरांसि सरस्यः इति उच्यन्ते ।
 ज्ञापकम् स्यात् तदन्तत्वे ।
 एवम् तर्हि ज्ञापयति आचार्यः न प्रगृह्यसञ्ज्ञायाम् प्रत्ययलक्षणम् भवति इति ।
 किम् एतस्य ज्ञापने प्रयोजनम् ।
 कुमार्योः अगारम् कुमार्यगारम् , वध्वोः अगारम् वध्वगारम् ।
 प्रत्ययलक्षणेन प्रगृह्यसञ्ज्ञा न भवति ।
 मा वा पूर्वपदस्य भूत् । अथ वा पूर्वपदस्य मा भूत् इति एवमर्थम् अर्थग्रहणम् वाप्याम् अश्वः वाप्यश्वः , नद्याम् आतिः नद्यातिः ।
 अथ क्रियमाणे अपि अर्थग्रहणे कस्मात् एव अत्र न भवति ।
 जहत्स्वार्था वृत्तिः इति ।
 अथ अजहत्स्वार्थायाम् वृत्तौ दोषः एव ।
 अजहत्स्वार्थायाम् च न दोषः ।
 समुदायार्थः अभिधीयते ।
 ईदुतौ सप्तमी इति एव लुप्ते अर्थग्रहणात् भवेत् पूर्वस्य चेत् सवर्णः असौ आडाम्भावः प्रसज्यते वचनात् यत्र दीर्घत्वम् तत्र अपि सरसी यदि ज्ञापकम् स्यात् तदन्तत्वे मा वा पूर्वपदस्य भूत् ।
 घुसञ्ज्ञायाम् प्रकृतिग्रहणम् शिदर्थम् । घुसञ्ज्ञायाम् प्रकृतिग्रहणम् कर्तव्यम् ।
 दाधाप्रकृतयः घुसञ्ज्ञा भवन्ति इति वक्तव्यम् ।
 किम् प्रयोजनम् ।
 आत्त्वभूतानाम् इयम् सञ्ज्ञा क्रियते ।
 सा आत्त्वभूतानाम् एव स्यात् अनात्त्वभूतानाम् न स्यात् ।
 ननु च भूयिष्थानि घुसञ्ज्ञाकार्याणि आर्धधातुके तत्र च एते आत्त्वभूताः दृश्यन्ते ।
 शिदर्थम् ।
 शिदर्थम् प्रकृतिग्रहणम् कर्तव्यम् ।
 शिति आत्त्वम् प्रतिषिध्यते तदर्थम् प्रणिदयते प्रणिधयति इति ।
 भारद्वाजीयाः पठन्ति घुसञ्ज्ञायाम् प्रकृतिग्रहणम् शिद्विकृतार्थम् ।
 घुसञ्ज्ञायाम् प्रकृतिग्रहणम् क्रियते ।
 किम् प्रयोजनम् ।
 शिदर्थम् विकृतार्थम् च ।
 शिति उदाहृतम् ।
 विकृतार्थम् खलु अपि प्रणिदाता प्रणिधाता ।
 किम् पुनः कारणम् न सिध्यति ।
 लक्षणप्रतिपदोक्तयोः प्रतिपदोक्तस्य एव इति प्रतिपदम् ये आत्त्वभूताः तेषाम् एव स्यात् ।
 लक्षणेन ये आत्त्वभूताः तेषाम् न स्यात् ।
 अथ क्रियमाणे अपि प्रकृतिग्रहणे कथम् इदम् विज्ञायते ।
 दाधाः प्रकृतयः आहोस्वित् दाधाम् प्रकृतयः इति ।
 किम् च अतः ।
 यदि विज्ञायते दाधाः प्रकृतयः इति सः एव दोषः ।
 आत्त्वभूतानाम् एव स्यात् अनात्त्वभूतानाम् न स्यात् ।
 अथ विज्ञायते दाधाम् प्रकृतयः इति अनात्त्वभूतानाम् एव स्यात् आत्त्वभूतानाम् न स्यात् ।
 एवम् तर्हि न एवम् विज्ञायते दाधाः प्रकृतयः इति न अपि दाधाम् प्रकृतयः इति ।
 कथम् तर्हि ।
 दाधाः घुसञ्ज्ञाः भवन्ति प्रकृतयः च एषाम् इति ।
 तत् तर्हि प्रकृतिग्रहणम् कर्तव्यम् ।
 न कर्तव्यम् ।
 इदम् प्रकृतम् अर्थग्रहणम् अनुवर्तते ।
 क्व प्रकृतम् ।
 ईदूतौ च सप्तम्यर्थे इति ।
 ततः वक्ष्यामि दाधाः घु अदाप् ।
 अर्थे इति ।
 न एवम् शक्यम् ।
 ददातिना समानार्थान् रातिरासतिदाशतिमंहतिप्रीणातिप्रभृतीन् आहुः ।
 एतेषाम् अपि घुसञ्ज्ञा प्राप्नोति ।
 तस्मात् न एवम् शक्यम् ।
 न चेत् एवम् प्रकृतिग्रहणम् कर्तव्यम् ।
 शिदर्थेन तावत् न अर्थः प्रकृतिग्रहणेन ।
 अवश्यम् तत्र मार्थम् प्रकृतिग्रहणम् कर्तव्यम् प्रणिमयते प्रण्यमयत इति एवमर्थम् ।
 तत् पुरस्तात् अपक्रक्ष्यते घुप्रकृतौ माप्रकृतौ च इति ।
 यदि प्रकृतिग्रहणम् क्रियते प्रनिमिनोति प्रनिमीनाति अत्र अपि प्राप्नोति ।
 अथ अक्रियमाणे अपि प्रकृतिग्रहणे इह कस्मात् न भवति प्रनिमाता प्रनिमातुम् इति ।
 आकारान्तस्य ङितः ग्रहणम् विज्ञास्यते ।
 यथा एव तर्हि अक्रियमाणे प्रकृतिग्रहणे आकारान्तस्य ङितः ग्रहणम् विज्ञायते एवम् क्रियमाणे अपि प्रकृतिग्रहणे आकारान्तस्य ङितः ग्रहणम् विज्ञास्यते ।
 विकृतार्थेन च अपि न अर्थः ।
 दोषः एव एतस्याः परिभाषायाः लक्षणप्रतिपदोक्तयोः प्रतिपदोक्तस्य एव इति गामादाग्रहणेषु अविशेषः इति ।
 समानशब्दप्रतिषेधः ।
 समानशब्दानाम् प्रतिषेधः वक्तव्यः प्रनिदारयति प्रनिधारयति ।
 दाधाः घुसञ्ज्ञाः भवन्ति इति घुसञ्ज्ञा प्राप्नोति ।
 समानशब्दाप्रतिषेधः अर्थवद्ग्रहणात् ।
 समानशब्दानाम् अप्रतिषेधः ।
 अनर्थकः प्रतिषेधः अप्रतिषेधः ।
 घुसञ्ज्ञा कस्मात् न भवति ।
 अर्थवद्ग्रहणात् ।
 अर्थवतोः दाधोः ग्रहणम् ।
 न च एतौ अर्थवन्तौ ।
 अनुपसर्गात् वा ।
 अथ वा यत्क्रियायुक्तास् प्रादयः तम् प्रति गत्युपसर्गसञ्ज्ञे भवतः ।
 न च एतौ दाधौ प्रति क्रियायोगः ।
 यदि एवम् इह अपि तर्हि न प्राप्नोति प्रणिदापयति प्रणिधापयति ।
 अत्र अपि न एतौ दाधौ अर्थवन्तौ न अपि एतौ दाधौ प्रति क्रियायोगः ।
 न वा अर्थवतः हि आगमः तद्गुणीभूतः तद्ग्रहणेन गृह्यते यथा अन्यत्र ।
 न वा एषः दोषः ।
 किम् कारणम् ।
 अर्थवतः आगमः तद्गुणीभूतः अर्थवद्ग्रहणेन गृह्यते यथा अन्यत्र ।
 तत् यथा ।
 अन्यत्र अपि अर्थवतः आगमः अर्थवद्ग्रहणेन गृह्यते ।
 क्व अन्यत्र ।
 लविता चिकीर्षिता इति ।
 युक्तम् पुनः यत् नित्येषु नाम शब्देषु आगमशासनम् स्यात् न नित्येषु शब्देषु कूटस्थैः अविचालिभिः वर्णैः भवितव्यम् अनपायोपजनविकारिभिः ।
 आगमः च नाम अपूर्वः शब्दोपजनः ।
 अथ युक्तम् यत् नित्येषु शब्देषु आदेशाः स्युः ।
 बाढम् युक्तम् ।
 शब्दान्तरैः इह भवितव्यम् ।
 तत्र शब्दान्तरात् शब्दान्तरस्य प्रतिपत्तिः युक्ता ।
 आदेशाः तर्हि इमे भविष्यन्ति अनागमकानाम् सागमकाः ।
 तत् कथम् ।
 सर्वे सर्वपदादेशाः दाक्षीपुत्रस्य पाणिनेः एकदेशविकारे हि नित्यत्वम् न उपपद्यते ।
 दीङः प्रतिषेधः स्थाघ्वोः इत्त्वे ।
 दीङः प्रतिषेधः स्थाघ्वोः इत्त्वे वक्तव्यः ।
 उपादास्त अस्य स्वरः शिक्षकस्य इति ।
 मीनातिमिनोति इति आत्त्वे कृते स्थाघ्वोः इत् च इति इत्त्वम् प्राप्नोति ।
 कुतः पुनः अयम् दोषः जायते ।
 किम् प्रकृतिग्रहणात् आहोस्वित् रूपग्रहणात् ।
 रूपग्रहणात् इति आह ।
 इह खलु प्रकृतिग्रहणात् दोषः जायते उपदिदीषते ।
 सनि मीमाघुरभलभ इति ।
 न एषः दोषः ।
 दाप्रकृतिः इति उच्यते ।
 न च इयम् दाप्रकृतिः ।
 आकारान्तानाम् एजन्ताः प्रकृतयः एजन्तानाम् अपि ईकारान्ताः ।
 न च प्रकृतिप्रकृतिः प्रकृतिग्रहणेन गृह्यते ।
 सः तर्हि प्रतिषेधः वक्तव्यः ।
 न वक्तव्यः ।
 घुसञ्ज्ञा कस्मात् न भवति ।
 सन्निपातलक्षणः विधिः अनिमित्तम् तद्विघातस्य इति एवम् न भविष्यति ।
 दाप्प्रतिषेधे न दैपि अनेजन्तत्वात् ।
 दाप्प्रतिषेधे दैपि प्रतिषेधः न प्राप्नोति अवदातम् मुखम् ।
 ननु च आत्त्वे कृते भविष्यति ।
 तत् हि आत्त्वम् न प्राप्नोति ।
 किम् कारणम् ।
 अनेजन्तत्वात् ।
 सिद्धम् अनुबन्धस्य अनेकान्तत्वात् । सिद्धम् एतत् ।
 कथम् ।
 अनुबन्धस्य अनेकान्तत्वात् ।
 अनेकान्ताः अनुबन्धाः ।
 पित्प्रतिषेधात् वा ।
 अथ वा दाधाः घु अपित् इति वक्ष्यामि ।
 तत् च अवश्यम् वक्तव्यम् ।
 अदाप् इति हि उच्यमाने इह अपि प्रसज्येत प्रणिदापयति इति ।
 शक्यम् तावत् अनेन अदाप् इति ब्रुवता बान्तस्य प्रतिषेधः विज्ञातुम् ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् दप्प्रतिषेधे न दैपि इति ।
 परिहृतम् एतत् सिद्धम् अनुबन्धस्य अनेकान्तत्वात् इति ।
 अथ एकान्तेषु दोषः एव ।
 एकान्तेषु च न दोषः ।
 आत्त्वे कृते भविष्यति ।
 ननु च उक्तम् तत् हि आत्त्वम् न प्राप्नोति ।
 किम् कारणम् ।
 अनेजन्तत्वात् इति ।
 पकारलोपे कृते भविष्यति ।
 न हि अयम् तदा दाप् भवति ।
 भूतपूर्वगत्या भविष्यति ।
 एतत् च अत्र युक्तम् यत् सर्वेषु एव सानुबन्धकग्रहणेषु भूतपूर्वगतिः विज्ञायते ।
 अनैमित्तिकः हि अनुबन्धलोपः तावति एव भवति ।
 अथ वा आचार्यप्रवृत्तिः ज्ञापयति न अनुबन्धकृतम् अनेजन्तत्वम् इति यत् अयम् उदीचाम् माङः व्यतीहारे इति मेङः सानुबन्धकस्य आत्त्वभूतस्य ग्रहणम् करोति ।
 अथ वा दाप् एव अयम् न दैप् अस्ति ।
 कथम् अवदाययति इति ।
 श्यन् विकरणः भविष्यति ।
व्याकरणमहाभाष्य खण्ड 04
 किमर्थम् इदम् उच्यते ।
 सति अन्यस्मिन् आद्यन्तवद्भावात् एकस्मिन् आद्यन्तवद्वचनम् ।
 सति अन्यस्मिन् यस्मात् पूर्वम् न अस्ति परम् अस्ति सः आदिः इति उच्यते ।
 सति अन्यस्मिन् यस्मात् परम् न अस्ति पूर्वम् अस्ति सः अन्तः इति उच्यते ।
 सति अन्यस्मिन् आद्यन्तवद्भावात् एतस्मात् कारणात् एकस्मिन् आद्यन्तापदिष्टानि कार्याणि न सिध्यन्ति ।
 इष्यन्ते च स्युः इति ।
 तानि अन्तरेण यत्नम् न सिध्यन्ति इति एकस्मिन् आद्यन्तवद्वचनम् ।
 एवमर्थम् इदम् उच्यते ।
 अस्ति प्रयोजनम् एतत् ।
 किम् तर्हि इति ।
 तत्र व्यपदेशिवद्वचनम् ।
 तत्र व्यपदेशिवद्भावः वक्तव्यः ।
 व्यपदेशिवत् एकस्मिन् कार्यम् भवति इति वक्तव्यम् ।
 किम् प्रयोजनम् ।
 एकाचः द्वे प्रथमार्थम् ।
 वक्ष्यति एकाचः द्वे प्रथमस्य इति बहुव्रीहिनिर्देशः इति ।
 तस्मिन् क्रियमाणे इह एव स्यात् पपाच पपाठ ।
 इयाय , आर इति अत्र न स्यात् ।
 व्यप्देशिवत् एकस्मिन् कार्यम् भवति इति अत्र अपि सिद्धम् भवति ।
 षत्वे च आदेशसम्प्रत्ययार्थम् ।
 वक्ष्यति आदेशप्रत्यययोः इति अवयवषष्ठी एव इति ।
 एतस्मिन् क्रियमाणे इह एव स्यात् करिष्यति हरिष्यति ।
 इह न स्यात् इन्द्रः मा वक्षत् , सः देवन् यक्षत् ।
 व्यप्देशिवत् एकस्मिन् कार्यम् भवति इति अत्र अपि सिद्धम् भवति ।
 सः तर्हि व्यपदेशिवद्भावः वक्तव्यः ।
 न वक्तव्यः ।
 अवचनात् लोकविज्ञानात् सिद्धम् ।
 अन्तरेण एव वचनम् लोकविज्ञानात् सिद्धम् एतत् ।
 तत् यथा लोके शालासमुदायः ग्रामः इति उच्यते ।
 भवति च एतत् एकस्मिन् अपि एकशालः ग्रामः इति ।
 विषमः उपन्यासः ।
 ग्रामशब्दः अयम् बह्वर्थः ।
 अस्ति एव शालासमुदाये वर्तते ।
 तत् यथा ग्रामः दग्धः इति ।
 अस्ति वाटपरिक्षेपे वर्तते ।
 तत् यथा ग्रामम् प्रविष्टः ।
 अस्ति मनुष्येषु वर्तते ।
 तत् यथा ।
 ग्रामः गतः , ग्रामः आगतः इति ।
 अस्ति सारण्यके ससीमके सस्थण्डिलके वर्तते ।
 तत् यथा ग्रामः लब्धः इति ।
 तत् यः सारण्यके ससीमके सस्थण्डिलके वर्तते तम् अभिसमीक्ष्य एतत् प्रयुज्यते एकशालः ग्रामः इति ।
 यथा तर्हि वर्णसमुदायः पदम् पदसमुदायः ऋक् ऋक्समुदायः सूक्तम् इति उच्यते ।
 भवति च एतत् एकस्मिन् अपि एकवर्णम् पदम् एकपदा ऋक् एकर्चम् सूक्तम् इति ।
 अत्र अपि अर्थेन युक्तः व्यपदेशः ।
 पदम् नाम अर्थः सूक्तम् नम अर्थः ।
 यथा तर्हि बहुषु पुत्रेषु एतत् उपपन्नम् भवति अयम् मे ज्येष्ठः अयम् एव मे मध्यमः अयम् एव मे कनीयान् इति ।
 भवति च एतत् एकस्मिन् अपि अयम् एव मे ज्येष्ठः अयम् मे मध्यमः अयम् मे कनीयान् इति ।
 तथा असूतायाम् असोष्यमाणायाम् च भवति प्रथमगर्भेण हता इति ।
 तथा अनेत्य अनाजिगमिषुः आह इदम् मे प्रथमम् आगमनम् इति ।
 आद्यन्तवद्भावः च शक्यः अवक्तुम् ।
 कथम् ।
 अपूर्वानुत्तरलक्षणत्वात् आद्यन्तयोः सिद्धम् एकस्मिन् ।
 अपूर्वलक्षणः आदिः अनुत्तरलक्षणः अन्तः ।
 एतत् च एकस्मिन् अपि भवति ।
 अपूर्वानुत्तरलक्षणत्वात् एतस्मात् कारणात् एकस्मिन् अपि आद्यन्तापदिष्टनि कार्याणि भविष्यन्ति ।
 न अर्थः आद्यन्तवद्भावेन ।
 गोनर्दीयः तु आह सत्यम् एतत् सति तु अन्यस्मिन् इति ।
 कानि पुनः अस्य योगस्य प्रयोजनानि ।
 आदिवत्त्वे प्रयोजनम् प्रत्ययञ्निदाद्युदात्तत्वे ।
 प्रत्ययस्य आदिः उदात्तः भवति इति इह एव स्यात् कर्तव्यम् , तैत्तिरीयः ।
 औपगवः , कापटवः इति अत्र न स्यात् ।
 ञ्निति आदिः नित्यम् इति इह एव स्यात् अहिचुम्बकायनिः , अग्निवेश्यः ।
 गर्ग्यः , कृतिः इति अत्र न स्यात् ।
 वलादेः आर्धधातुकस्य इट् ।
 वलादेः आर्धधातुकस्य इट् प्रयोजनम् ।
 आर्धधातुकस्य इट् वलादेः इह एव स्यात् करिष्यति हरिष्यति ।
 जोषिषत् , मनिद्षत् इति अत्र न स्यात् ।
 यस्मिन् विधिः तदादित्वे ।
 यस्मिन् विधिः तदादित्वे प्रयोजनम् ।
 वक्ष्यति यस्मिन् विधिः तदादौ अल्ग्रहणे इति ।
 तस्मिन् क्रियमाणे अचि श्नुधातुभ्रुवाम् य्वोः इयङुवङौ इह एव स्यात् श्रियः , भ्रुवः ।
 श्रियौ भ्रुवौ इति अत्र न स्यात् ।
 अजाद्याट्त्वे । अजाद्याट्त्वे प्रयोजनम् ।
 आट् अजादीनाम् इह एव स्यात् ऐहिष्ट , ऐक्षिष्ट ।
 ऐत् , अध्यैष्ट इति अत्र न स्यात् ।
 अथ अन्तवत्त्वे कानि प्रयोजनानि ।
 अन्तवत् द्विवचनान्तप्रगृह्यत्वे । अन्तवत् द्विवचनान्तप्रगृह्यत्वे प्रयोजनम् ।
 ईदूदेत् द्विवचनम् प्रगृह्यम् इह एव स्यात् पचेते* इति पचेथे* इति ।
 खट्वे* इति माले* इति इति अत्र न स्यात् ।
 मित् अचः अन्त्यात् परः ।
 मित् अचः अन्त्यात् परः प्रयोजनम् ।
 इह एव स्यात् कुण्डानि वनानि ।
 तानि यानि इति अत्र न स्यात् ।
 अचः अन्त्यादि टि ।
 अचः अन्त्यादि टि प्रयोजनम् ।
 टितः आत्मनेपदानाम् टेः ए इति इह एव स्यात् कुर्वाते कुर्वाथे ।
 कुरुते कुर्वे इति अत्र न स्यात् ।
 अलः अन्त्यस्य ।
 अलः अन्त्यस्य प्रयोजनम् ।
 अतः दीर्घः यञि सुपि च इह एव स्यात् घटाभ्यम् , पटाभ्याम् ।
 आभ्याम् इति अत्र न स्यात् ।
 येन विदिः तदन्तत्वे ।
 येन विदिः तदन्तत्वे प्रयोजनम् ।
 अचः यत् इह एव स्यात् चेयम् , जेयम् ।
 एयम् अध्येयम् इति अत्र न स्यात् ।
 आद्यन्तवत् एकस्मिन् कार्यम् भवति इति अत्र अपि सिद्धम् भवति ।
 घसञ्ज्ञायाम् नदीतरे प्रतिषेधः ।
 घसञ्ज्ञायाम् नदीतरे प्रतिषेधः वक्तव्यः ।
 नद्याः तरः नदीतरः इति ।
 घसञ्ज्ञायाम् नदीतरे अप्रतिषेधः ।
 अनर्थकः प्रतिषेधः अप्रतिषेधः ।
 घसञ्ज्ञा कस्मात् न भवति ।
 तरब्ग्रहणम् हि औपदेशिकम् ।
 औपदेशिकस्य तरपः ग्रहणम् ।
 न च एषः उपदेशे तरप्शब्दः ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 इह हि व्याकरणे सर्वेषु एव सानुबन्धकेषु ग्रहणेषु रूपम् आश्रीयते यत्र एतत् रूपम् इति ।
 रूपनिर्ग्रहः च न अन्तरेण लौकिकम् प्रयोगम् ।
 तस्मिन् च लौकिके प्रयोगे सानुबन्धकानाम् प्रयोगः न अस्ति इति कृत्वा द्वितीयः प्रयोगः उपास्यते ।
 कः असौ ।
 उपदेशः नाम ।
 न च एषः उपदेशे तरप्शब्दः ।
 अथ वा अस्तु अस्य घसञ्ज्ञा ।
 कः दोषः ।
 घादिषु नद्याः ह्रस्वः भवति इति ह्रस्वत्वम् प्रसज्येत ।
 समानाधिकरणेषु घादिषु इति एवम् तत् ।
 यदा तर्हि सा एव नदी सः एव तरः तदा प्राप्नोति ।
 स्त्रीलिङ्गेषु एव घादिषु इति एवम् तत् ।
 अवश्यम् च एतत् एवम् विज्ञेयम् ।
 समानाधिकरणेषु घादिषु इति उच्यमाने इह प्रसज्येत महिषी रूपम् इव ब्राह्मणी रूपम् इव ।
 सङ्ख्यासञ्ज्ञायाम् सङ्ख्याग्रहणम् ।
 सङ्ख्यासञ्ज्ञायाम् सङ्ख्याग्रहणम् कर्तव्यम् ।
 बहुगण्वतुडतयः सङ्ख्यासञ्ज्ञाः भवन्ति ।
 सङ्ख्या च सङ्ख्यासञ्ज्ञा भवति इति वक्तव्व्यम् ।
 किम् प्रयोजनम् ।
 सङ्ख्यासम्प्रत्ययार्थम् ।
 एकादिकायाः सङ्ख्यायाः सङ्ख्याप्रदेशेषु सङ्ख्या इति एषः सम्प्रत्ययः यथा स्यात् ।
 ननु च एकादिका सङ्ख्या लोके सङ्ख्या इति प्रतीता ।
 तेन अस्याः सङ्ख्याप्रदेशेषु सङ्ख्यासम्प्रत्ययः भविष्यति ।
 एवम् अपि कर्तव्यम् ।
 इतरथा हि असम्प्रत्ययः अकृत्रिमत्वात् यथा लोके ।
 अक्रियमाणे हि सङ्ख्याग्रहणे एकादिकायाः सङ्ख्यायाः सङ्ख्या इति सम्प्रत्ययः न स्यात् ।
 किम् कारणम् ।
 अकृत्रिमत्वात् ।
 बह्वादीनाम् कृत्रिमा सञ्ज्ञा ।
 कृत्रिमाकृत्रिमयोः कृत्रिमे कार्यसम्प्रत्ययः भवति यथा लोके ।
 तत् यथा लोके गोपालकम् आनय कटजकम् आनय इति यस्य एषा सञ्ज्ञा भवति सः आनीयते न यः गाः पालयति यः वा कटे जातः ।
 यदि तर्हि कृत्रिमाकृत्रिमयोः कृत्रिमे सम्प्रत्ययः भवति नदीपौर्णमास्याग्रहायणीभ्यः इति अत्र अपि प्रसज्येत ।
 पौर्णमास्याग्रहायणीग्रहणसामर्थ्यात् न भविष्यति ।
 तद्विशेषेभ्यः तर्हि प्राप्नोति गङ्गा यमुना इति ।
 एवम् तर्हि आचार्यप्रवृत्तिः ज्ञापयति न तद्विशेषेभ्यः भवति इति यत् अयम् विपाट्शब्दम् शरत्प्रभृतिषु पठति ।
 इह तर्हि प्राप्नोति नदीभिः च इति ।
 बहुवचननिर्देशात् न भविष्यति ।
 स्वरूपविधिः तर्हि प्राप्नोति ।
 बहुवचननिर्देशात् एव न भविष्यति ।
 एवम् न च इदम् अकृतम् भवति कृत्रिमाकृत्रिमयोः कृत्रिमे सम्प्रत्ययः इति न च कः चित् दोषः ।
 उत्तरार्थम् च ।
 उत्तरार्थम् च सङ्ख्याग्रहणम् कर्तव्यम् ।
 ष्णान्ता षट् ।
 षकारनकारान्तायाः सङ्ख्यायाः षट्सञ्ज्ञा यथा स्यात् ।
 इह मा भूत् पामानः , विप्रुषः इति ।
 इहार्थेन तावत् न अर्थः सङ्ख्याग्रहणेन ।
 ननु च उक्तम् इतरथा हि असम्प्रत्ययः अकृत्रिमत्वात् यथा लोके इति ।
 न एषः दोषः ।
 अर्थात् प्रकरणात् वा लोके कृत्रिमाकृत्रिमयोः कृत्रिमे सम्प्रत्ययः भवति ।
 अर्थः वा अस्य एवंसङ्ज्ञकेन भवति प्रकृतम् वा तत्र भवति इदम् एवंसङ्ज्ञकेन कर्तव्यम् इति. आतः च अर्थात् प्रकरणात् वा ।
 अङ्ग हि भवान् ग्राम्यम् पांसुरपादम् अप्रकरणज्ञम् आगतम् ब्रवीतु गोपालकम् आनय कटजकम् आनय इति ।
 उभयगतिः तस्य भवति साधीयः वा यष्टिहस्तम् गमिष्यति ।
 यथा एव तर्हि अर्थात् प्रकरणात् वा लोके कृत्रिमाकृत्रिमयोः कृत्रिमे सम्प्रत्ययः भवति एवम् इह अपि प्राप्नोति ।
 जानाति हि असौ बह्वादीनाम् इयम् सञ्ज्ञा कृता इति ।
 न यथा लोके तथा व्याकरणे ।
 उभयगतिः पुनः इह भवति ।
 अन्यत्र अपि न अवश्यम् इह एव ।
 तत् यथा कर्तुः ईप्सिततमम् कर्म इति कृत्रिमा सञ्ज्ञा ।
 कर्मप्रदेशेषु च उभयगतिः भवति ।
 कर्मणि द्वितीया इति कृत्रिमस्य ग्रहणम् कर्तरि कर्मव्यतिहारे इति अकृत्रिमस्य ।
 तथा साधकतमम् करणम् इति कृत्रिमा करणसञ्ज्ञा ।
 करणप्रदेशेषु च उभयगतिः भवति ।
 कर्तृकरणयोः तृतीया इति कृत्रिमस्य ग्रहणम् शब्दवैरकलहाभ्रकण्वमेघेभ्यः करणे इति अकृत्रिमस्य ।
 तथा आधारः अधिकरणम् इति कृत्रिमा अधिकरणसञ्ज्ञा ।
 अधिकरणेप्रदेशेषु च उभयगतिः भवति ।
 सप्तमी अधिकरणे च इति कृत्रिमस्य ग्रहणम् विप्रतिषिद्धम् च अनधिकरणवाचि इति अकृत्रिमस्य ।
 अथ वा न इदम् सञ्ज्ञाकरणम् ।
 तद्वदतिदेशः अयम् बहुगणवतुडतयः सङ्ख्यावत् भवन्ति इति ।
 सः तर्हि वतिनिर्देशः कर्तव्यः ।
 न हि अन्तरेण वतिम् अतिदेशः गम्यते ।
 अन्तरेण अपि वतिम् अतिदेशः गम्यते ।
 तत् यथा एषः ब्रह्मदत्तः ।
 अब्रह्मदत्तम् ब्रह्मदत्तः इति आह ।
 ते मन्यामहे ब्रह्मदत्तवत् अयम् भवति इति ।
 एवम् इह अपि असङ्ख्याम् सङ्ख्या इति आह ।
 सङ्ख्यावत् इति गम्यते ।
 अथ वा आचार्यप्रवृत्तिः ज्ञापयति भवति एकादिकायाः सङ्ख्यायाः सङ्ख्याप्रदेशेषु सङ्ख्यासम्प्रत्ययः इति यत् अयम् सङ्ख्यायाः अतिशदन्तायाः कन् इति तिशदन्तायाः प्रतिषेधम् शास्ति ।
 कथम् कृत्वा ज्ञापकम् ।
 न हि कृत्रिमा त्यन्ता शदन्ता वा सङ्ख्या अस्ति ।
 ननु च इयम् अस्ति डतिः ।
 यत् तर्हि शदन्तायाः प्रतिषेधम् शास्ति ।
 यत् च अपि त्यन्तायाः प्रतिषेधम् शास्ति ।
 ननु च उक्तम् डत्यर्थम् एतत् स्यात् इति ।
 अर्थवद्ग्रहणे न अनर्थकस्य इति अर्थवतः तिशब्दस्य ग्रहणम् ।
 न च डतेः तिशब्दः अर्थवान्. अथ वा महती इयम् सञ्ज्ञा क्रियते ।
 सञ्ज्ञा च नाम यतः न लघीयः ।
 कुतः एतत् ।
 लघ्वर्थम् हि सञ्ज्ञाकरणम् ।
 तत्र महत्याः सञ्ज्ञायाः करणे एतत् प्रयोजनम् अन्वर्थसञ्ज्ञा यथ विज्ञायेत ।
 सङ्ख्यायते अनया सङ्ख्या इति ।
 एकादिकया च अपि सङ्ख्यायते ।
 उत्तरार्थेन च अपि न अर्थः सङ्ख्याग्रहणेन ।
 इदम् प्रकृतम् अनुवर्तिष्यते ।
 इदम् वै सञ्ज्ञार्थम् उत्तरत्र च सञ्ज्ञिविशेषणार्थः ।
 न च अन्यार्थम् प्रकृतम् अन्यार्थम् भवति ।
 न खलु अपि अन्यत् प्रकृतम् अनुवर्तनात् अन्यत् भवति ।
 न हि गोधा सर्पन्ती सर्पणात् अहिः भवति ।
 यत् तावत् उच्यते न च अन्यार्थम् प्रकृतम् अन्यार्थम् भवति इति अन्यार्थम् अपि प्रकृतम् अन्यार्थम् भवति ।
 तत् यथा शाल्यर्थम् कुल्याः प्रणीयन्ते ताभ्यः च पाणीयम् पीयते उपश्पृश्यते च शालयः च भाव्यन्ते ।
 यद् अपि उच्यते न खलु अपि अन्यत् प्रकृतम् अनुवर्तनात् अन्यत् भवति ।
 न हि गोधा सर्पन्ती सर्पणात् अहिः भवति इति ।
 भवेत् द्रव्येषु एतत् एवम् स्यात् ।
 शब्दः तु खलु येन येन विशेषेण अभिसम्बध्यते तस्य तस्य विशेषकः भवति ।
 अथ वा सापेक्षः अयम् निर्देशः क्रियते न च अन्यत् किम् चित् अपेक्ष्यम् अस्ति ।
 ते सङ्ख्याम् एव अपेक्षिष्यामहे ।
 अध्यर्धग्रहणम् च समासकन्विध्यर्थम् ।
 अध्यर्धग्रहणम् च कर्तव्यम् ।
 किम् प्रयोजनम् ।
 समासकन्विध्यर्थम् ।
 समासविध्यर्थम् कन्द्विध्यर्थम् च ।
 समासविध्यर्थम् तावत् अध्यर्धशूर्पम् ।
 कन्विध्यर्थम् अध्यर्धकम् ।
 लुकि च अग्रहणम् ।
 लुकि च अध्यर्धग्रहणम् न कर्तव्यम् भवति अध्यर्धपूर्वद्विगोः लुक् असञ्ज्ञायाम् इति ।
 द्विगोः इति एव सिद्धम् ।
 अर्धपूर्वपदः च पूरणप्रत्ययान्तः ।
 अर्धपूर्वपदः च पूरणप्रत्ययान्तः सङ्ख्यासञ्ज्ञः भवति इति वक्तव्यम् ।
 किम् प्रयोजनम् ।
 समासकन्विध्यर्थम् ।
 समासविध्यर्थम् कन्द्विध्यर्थम् च ।
 समासविध्यर्थम् तावत् अर्धपञ्चमशूर्पम् ।
 कन्विध्यर्थम् अर्धपञ्चमकम् ।
 अधिकग्रहणम् च अलुकि समासोत्तरपदवृद्ध्यर्थम् ।
 अधिकग्रहणम् च अलुकि कर्तव्यम् ।
 किम् प्रयोजनम् ।
 समासोत्तरपदवृद्ध्यर्थम् ।
 समासवृद्ध्यर्थम् उत्तरवृद्ध्यर्तम् च ।
 समासवृद्ध्यर्थम् तावत् अधिकषाष्ठिकः , अधिकसाप्ततिकः ।
 उत्तरपदवृद्ध्यर्थम् अधिकषाष्ठिकः , अधिकसाप्ततिकः ।
 अलुकि इति किम् अर्थम् ।
 अधिकषाष्ठिकः , अधिकसाप्ततिकः ।
 बहुव्रीहौ च अग्रहणम् ।
 बहुव्रीहौ च अधिकशब्दस्य ग्रहणम् न कर्तव्यम् भवति सङ्ख्यया अव्ययासन्नादूराधिकसङ्ख्याः सङ्ख्येये इति ।
 सङ्ख्या इति एव सिद्धम् ।
 बह्वादीनाम् अग्रहणम् ।
 बह्वादीनाम् ग्रहणम् शक्यम् अकर्तुम् ।
 केन इदानीम् सङ्ख्याप्रदेशेषु सङ्ख्यसम्प्रत्ययः भविष्यति ।
 ज्ञापकात् सिद्धम् ।
 किम् ज्ञापकम् ।
 यत् अयम् वतोः इट् वा इति सङ्ख्यायाः विहितस्य कनः वत्वन्तात् इटम् शास्ति ।
 वतोः एव तत् ज्ञापकम् स्यात् ।
 न इति आह ।
 योगापेक्षम् ज्ञापकम् ।
 षट्सञ्ज्ञायाम् उपदेशवचनम् ।
 षट्सञ्ज्ञायाम् उपदेशग्रहणम् कर्तव्यम् ।
 उपदेशे षकारनकारान्ता सङ्ख्या षट्सञ्ज्ञा भवति इति वक्तव्यम् ।
 किम् प्रयोजनम् ।
 शताद्यष्टनोः नुम्नुडर्थम् ।
 शतानि सहस्राणि ।
 नुमि कृते ष्णान्ता षट् इति षट्सञ्ज्ञा प्राप्नोति ।
 उपदेशग्रहणात् न भवति ।
 अष्टानाम् इति अत्र आत्वे कृते षट्सञ्ज्ञा न प्राप्नोति ।
 उपदेशग्रहणात् भवति ।
 उक्तम् वा ।
 किम् उक्तम् ।
 इह तावत् शतानि सहस्राणि इति ।
 सन्निपातलक्षणः विधिः अनिमित्तम् तद्विघातस्य इति ।
 अष्टनः अपि उक्तम् ।
 किम् उक्तम् ।
 अष्टनः दीर्घग्रहणम् षट्सञ्ज्ञाज्ञापकम् आकारान्तस्य नुडर्थम् इति ।
 अथ वा आकारः अपि अत्र निर्दिश्यते ।
 षकारान्ता नकारान्ता आकारान्ता च सङ्ख्या षट्सञ्ज्ञा भवति इति ।
 इह अपि तर्हि प्राप्नोति सधमधः द्युम्नः एकाः तः एकाः इति ।
 न एषः दोषः ।
 एकशब्दः अयम् बह्वर्थः ।
 अस्ति एव सङ्ख्यापदम् ।
 तत् यथा एकः , द्वौ , बहवः इति ।
 अस्ति असहायवाची ।
 तत् यथा एकाग्नयः , एकहलानि , एकाकिभिः क्षुद्रकैः जितम् इति ।
 असहायैः इति अर्थः ।
 अस्ति अन्यार्थे वर्तते ।
 तत् यथा प्रजम् एका रक्षति उर्जम् एका इति ।
 अन्या इति अर्थः ।
 सधमदः द्युम्नः एकाः तः ।
 अन्याः इति अर्थः ।
 तत् यः अन्यार्थे वर्तते तस्य एषः प्रयोगः ।
 इह तर्हि प्राप्नोति द्वभ्याम् इष्टये विंशत्य च इति ।
 एवम् तर्हि सप्तमे योगविभागः करिष्यते ।
 अष्टाभ्यः औश् ।
 ततः षड्भ्यः षड्भ्यः च यत् उक्तम् अष्टाभ्यः अपि तत् भवति ।
 ततः लुक् लुक् च भवति षड्भ्यः इति ।
 अथ वा उपरिष्टात् योगविभागः करिष्यते ।
 अष्टनः आ विभक्तौ ।
 ततः रायः रायः च विभक्तौ आकारादेशः भवति ।
 हलि इति उभयोः शेषः ।
 यदि एवम् प्रियाष्टौ प्रियाष्टाः इति न सिध्यति प्रियाष्टानौ प्रियाष्टानः इति च प्राप्नोति ।
 यथालक्षणम् अप्रयुक्ते ।
 इदम् डतिग्रहणम् द्विः क्रियते सङ्ख्यासञ्ज्ञायाम् षट्सञ्ज्ञायाम् च ।
 एकम् शक्यम् अकर्तुम् ।
 कथम् ।
 यदि तावत् सङ्ख्यासञ्ज्ञायाम् क्रियते षट्सञ्ज्ञायाम् न करिष्यते ।
 कथम् ।
 ष्णान्ता षट् इति अत्र डति इति अनुवर्तिष्यते ।
 अथ षट्सञ्ज्ञायाम् क्रियते सङ्ख्यासञ्ज्ञायाम् न करिष्यते ।
 डति च इति अत्र सङ्ख्यासञ्ज्ञा अनुवर्तिष्यते ।
 निष्ठासञ्ज्ञायाम् समानशब्दप्रतिषेधः ।
 निष्ठासञ्ज्ञायाम् समानशब्दानाम् प्रतिषेधः कर्तव्यः ।
 लोतः गर्तः इति ।
 निष्ठासञ्ज्ञायाम् समानशब्दाप्रतिषेधः ।
 निष्ठासञ्ज्ञायाम् समानशब्दप्रतिषेधः ।
 अनर्थकः प्रतिषेधः अप्रतिषेधः ।
 निष्ठासञ्ज्ञा कस्मात् न भवति ।
 अनुबन्धः अन्यत्वकरः ।
 अनुबन्धः क्रियते ।
 सः अन्यत्वम् करिष्यति ।
 अनुबन्धः अन्यत्वकरः इति चेत् न लोपात् ।
 अनुबन्धः अन्यत्वकरः इति चेत् तत् न ।
 किम् कारणम् ।
 लोपात् ।
 लुप्यते अत्र अनुबन्धः ।
 लुप्ते अत्र अनुबन्धे न अन्यत्वम् भविष्यति ।
 तत् यथा कतरत् देवदत्तस्य गृहम् ।
 अदः यत्र असौ काकः इति ।
 उत्पतिते काके नष्टम् तत् गृहम् भवति ।
 एवम् इह अपि लुप्ते अनुबन्धे नष्टः प्रत्ययः भवति ।
 यदि अपि लुप्यते जानाति तु असौ सानुबन्धकस्य इयम् सञ्ज्ञा कृता इति ।
 तत् यथा इतरत्र अपि कतरत् देवदत्तस्य गृहम् ।
 अदः यत्र असौ काकः इति ।
 उत्पतिते काके यदि अपि नष्टम् तत् गृहम् भवति अन्ततः तम् उद्देशम् जानाति ।
 सिद्धविपर्यासः च ।
 सिद्धः च विपर्यासः ।
 यदि अपि जानाति सन्देहः तस्य भवति अयम् सः तशब्दः लोतः गर्तः इति अयम् सः तशब्दः लूनः गीर्णः इति ।
 तत् यथा इतरत्र अपि कतरत् देवदत्तस्य गृहम् ।
 अदः यत्र असौ काकः इति ।
 उत्पतिते काके यदि अपि नष्टम् तत् गृहम् भवति अन्ततः तम् उद्देशम् जानाति ।
 सन्देहः तु तस्य भवति इदम् तत् गृहम् इदम् तत् गृहम् इति ।
 एवम् तर्हि ।
 कारककालविशेषात् सिद्धम् ।
 कारककालविशेषौ उपादेयौ ।
 भूते यः तशब्दः कर्तरि कर्मणि भावे च इति ।
 तत् यथा इतरत्र अपि ।
 यः एषः मनुष्यः प्रेक्षापूर्वकारी भवति सः अध्रुवेण निमित्तेन ध्रुवम् निमित्तम् उपादत्ते वेदिकाम् पुण्डरीकम् वा ।
 एवम् अपि प्राकीर्ष्ट इति अत्र प्राप्नोति ।
 लुङि सिजादिदर्शनात् ।
 लुङि सिजादिदर्शनात् न भविष्यति ।
 यत्र तर्हि सिजादयः न दृश्यन्ते प्राभित्त इति ।
 दृश्यन्ते अत्र अपि सिजादयः ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 यथा एव अयम् अनुपदिष्टान् कारककालविशेषान् अवगच्छति एवम् एतत् अपि अवगन्तुम् अर्हति यत्र सिजादयः न इति ।
 सर्वादीनि इति कः अयम् समासः ।
 बहुव्रीहिः इति आह ।
 कः अस्य विग्रहः ।
 सर्वशब्दः आदिः येषाम् तानि इमानि इति ।
 यदि एवम् सर्वशब्दस्य सर्वनामसञ्ज्ञा न प्राप्नोति ।
 किम् कारणम् ।
 अन्यपदार्थत्वात् बहुव्रीहेः ।
 बहुव्रीहिः अयम् अन्यपदार्थे वर्तते ।
 तेन यत् अन्यत् सर्वशब्दात् तस्य सर्वनामस्ञ्ज्ञा प्राप्नोति ।
 तत् यथा चित्रगुः आनीयताम् इति उक्ते यस्य ताः गावः भवन्ति स आनीयते न गावः ।
 न एषः दोषः ।
 भवति बहुव्रीहौ तद्गुणसंविज्ञानम् अपि ।
 तत् यथा चित्रवासम् आनय ।
 लोहितोष्णीषाः ऋत्विजः प्रचरन्ति ।
 तद्गुणः आनीयते तद्गुणाः च प्रचरन्ति ।
 इह सर्वनामानि इति पूर्वपदात् सञ्ज्ञायाम् अगः इति णत्वम् प्राप्नोति ।
 तस्य प्रतिषेधः वक्तव्यः ।
 सर्वनामसञ्ज्ञायाम् निपातनात् णत्वाभावः ।
 सर्वनामसञ्ज्ञायाम् निपातनात् णत्वम् न भविष्यति ।
 किम् एतत् निपातनम् नाम ।
 अथ कः प्रतिषेधः नाम ।
 अविशेषेण किम् चित् उक्त्वा विशेषेण न इति उच्यते ।
 तत्र व्यक्तम् आचार्यस्य अभिप्रायः गम्यते इदम् न भवति इति ।
 निपातनम् अपि एवञ्जातीयकम् एव ।
 अविशेषेण णत्वम् उक्त्वा विशेषेण निपातनम् क्रियते ।
 तत्र व्यक्तम् आचार्यस्य अभिप्रायः गम्यते इदम् न भवति इति ।
 ननु च निपातनात् च अणत्वम् स्यात् यथाप्राप्तम् च णत्वम् ।
 किम् अन्ये अपि एवम् विधयः भवन्ति ।
 इह इकः यण् अचि इति वचनात् च यण् स्यात् यथाप्राप्तः च इक् श्रूयेत ।
 न एषः दोषः ।
 अस्ति अत्र विशेषः ।
 षष्ठ्या अत्र निर्देशः क्रियते ।
 षष्ठी च पुनः स्थानिनम् निवर्तयति ।
 इह तर्हि कर्तरि शप् दिवादिभ्यः श्यन् इति वचनात् च श्यन् स्यात् यथाप्राप्तः च शप् श्रूयेत ।
 न एषः दोषः ।
 शबादेशाः श्यनादयः करिष्यन्ते ।
 तत् तर्हि शपः ग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 कर्तरि शप् इति ।
 तत् वै प्रथमानिर्दिष्टम् षष्ठीनिर्दिष्टेन च इह अर्थः ।
 दिवादिभ्यः इति एषा पञ्चमी शप् इति प्रथमायाः षष्ठीम् प्रकल्पयिष्यति तस्मात् इति उत्तरस्य ।
 प्रत्ययविधिः अयम् ।
 न च प्रत्ययविधौ पञ्चम्यः प्रकल्पिकाः भवन्ति ।
 न अयम् प्रत्ययविधिः ।
 विहितः प्रत्ययः प्रकृतः च अनुवर्तते ।
 इह तर्हि अव्ययसर्वनाम्नाम् अकच् प्राक् टेः इति ।
 वचनात् च अकच् स्यात् यथाप्राप्तः च कः श्रूयेत ।
 न एषः दोषः ।
 न अप्राप्ते हि के अकच् आरभ्यते ।
 सः बाधकः भविष्यति ।
 निपातनम् अपि एवञ्जातीयकम् एव ।
 न अप्राप्ते णत्वे निपातनम् आरभ्यते ।
 तत् बाधकम् भविष्यति ।
 यदि तर्हि निपातनानि अपि एवञ्जातीयकानि भवन्ति समः तते दोषः भवति ।
 इह अन्ये वैयाकरणाः समः तते विभाषा लोपम् आरभन्ते समः हि ततयोः वा इति ।
 सततम् , सन्ततम् , सहितम् , संहितम् इति ।
 इह पुनः भवान् निपातनात् च मलोपम् इच्छति अपरस्पराः क्रियासातत्ये इति यथाप्राप्तम् च अलोपम् सन्ततम् इति ।
 एतत् न सिध्यति ।
 कर्तव्यः अत्र यत्नः ।
 बाधकानि एव हि निपातनानि भवन्ति ।
 सञ्ज्ञोपसर्जनप्रतिषेधः ।
 सञ्ज्ञोपसर्जनीभूतानाम् सर्वादीनाम् प्रतिषेधः वक्तव्यः ।
 सर्वः नाम कः चित् ।
 तस्मै सर्वाय देहि ।
 अतिसर्वाय देहि ।
 सः कथम् कर्तव्यः ।
 पाठात् पर्युदासः पठितानाम् सञ्ज्ञाकरणम् ।
 पाठात् एव पर्युदासः कर्तव्यः ।
 शुद्धानाम् पठितानाम् सञ्ज्ञा कर्तव्या ।
 सर्वादीनि सर्वनामसञ्ज्ञानि भवन्ति ।
 सञ्ज्ञोपसर्जनीभूतानि न सर्वादीनि ।
 किम् अविशेषेण ।
 न इति आह ।
 विशेषेण च ।
 किम् प्रयोजनम् ।
 सर्वाद्यानन्तर्यकार्यार्थम् ।
 सर्वादीनाम् आनन्तर्येण यत् उच्यते कार्यम् तत् अपि सञ्ज्ञोपसर्जनीभूतानाम् मा भूत् इति ।
 किम् प्रयोजनम् ।
 प्रयोजनम् डतरादीनाम् अद्भावे ।
 डतरादीनाम् अद्भावे प्रयोजनम् ।
 अतिक्रान्तम् इदम् बृआह्मणकुलम् कतरत् , अतिकतरम् ब्राह्मणकुलम् इति ।
 त्यदादिविधौ च ।
 त्यदादिविधौ च प्रयोजनम् ।
 अतिक्रान्तः अयम् ब्राह्मणः तम् अतितत् ब्राह्मणः इति ।
 सञ्जाप्रतिषेधः तावत् न वक्तव्यः ।
 उपरिष्टात् योगविभागः करिष्यते ।
 पूर्वपरावरदक्षिणोत्तरापराधराणि व्यवस्थायाम् ।
 ततः असञ्ज्ञायाम् इति ।
 सर्वादीनि इति एवम् यानि अनुक्रान्तानि असञ्ज्ञायाम् तानि द्रष्टव्यानि ।
 उपसर्जनप्रतिषेधः च न कर्तव्यः ।
 अनुपसर्जनात् इति एषः योगः प्रत्याख्यायते ।
 तम् एवम् अभिसम्भन्त्स्यामः अनुपसर्जन* अ* अत् इति ।
 किम् इदम् अ* अत् इति ।
 अकारात्कारौ शिष्यमाणौ अनुपसर्जनस्य द्रष्टव्यौ ।
 यदि एवम् अतियुष्मत् अत्यस्मत् इति न सिध्यति ।
 प्रश्लिष्टनिर्देशः अयम् अनुपसर्जन* अ* अ* अत् इति ।
 अकारान्तात् अकारात्कारौ शिष्यमाणौ अनुपसर्जनस्य द्रष्टव्यौ ।
 अथ वा अङ्गाधिकारे यत् उच्यते गृह्यमाणविभक्तेः तत् भवति ।
 यदि एवम् परमपञ्च परमसप्त षड्भ्यः लुक् इति लुक् न प्राप्नोति ।
 न एषः दोषः ।
 षट्प्रधानः एषः समासः ।
 इह तर्हि प्रियसक्थ्ना ब्राह्मणेन अनङ् न प्राप्नोति ।
 सप्तमीनिर्दिष्टे यत् उच्यते प्रकृतविभक्तौ तत् भवति ।
 यदि एवम् अतितत् , अतितदौ , अतितदः इति अत्वम् प्राप्नोति ।
 तत् च अपि वक्तव्यम् ।
 न वक्तव्यम् ।
 इह तावत् अद्ड् डतरादिभ्यः पञ्चभ्यः इति पञ्चमी अङ्गस्य इति षष्ठी ।
 तत्र अशक्यम् विविभक्तित्वात् डतरादिभ्यः इति पञ्चम्या अङ्गम् विशेषयितुम् ।
 तत्र किम् अन्यत् शक्यम् विशेषयितुम् अन्यत् अतः विहितात् प्रत्ययात् ।
 डतरादिभ्यः यः विहितः इति ।
 इह इदानीम् अस्थिदधिसख्थ्यक्ष्णाम् अनङ् उदात्तः इति त्यदादीनाम् अः भवति इति अस्थ्यादीनाम् इति एषा षष्ठी अङ्गस्य इति अपि त्यदादीनाम् इति अपि षष्ठी अङ्गस्य इति अपि ।
 तत्र कामचारः गृह्यमाणेन वा विभक्तिम् विशेषयितुम् अङ्गेन वा ।
 यावता कामचारः इह तावत् अस्थिदधिसख्थ्यक्ष्णाम् अनङ् उदात्तः इति अङ्गेन विभक्तिम् विशेषयिष्यामः अस्थ्यादिभिः अनङम् अङ्गस्य विभक्तौ अनङ् भवति अस्थ्यादीनाम् इति ।
 इह इदानीम् त्यदादीनाम् अः भवति इति गृह्यमाणेन विभक्तिम् विशेषयिष्यामः अङ्गेन अकारम् त्यदादीनाम् विभक्तौ अः भवति अङ्गस्य इति ।
 यदि एवम् अतिसः अत्वम् न प्राप्नोति ।
 न एषः दोषः ।
 त्यदादिप्रधानः एषः समासः ।
 अथ वा न इदम् सञ्ज्ञाकरणम् ।
 पाठविशेषणम् इदम् सर्वेषाम् यानि नामानि तानि सर्वादीनि ।
 सञ्ज्ञोपसर्जने च विशेषे अवतिष्ठेते ।
 यदि एवम् सञ्ज्ञाश्रयम् यत् कार्यम् तत् न सिध्यति सर्वनाम्नः स्मै , आमि सर्वनाम्नः सुट् इति ।
 अन्वर्थग्रहणम् तत्र विज्ञास्यते सर्वेषाम् यत् नाम तत् सर्वनाम ।
 सर्वनाम्नः उत्तरस्य ङेः स्मै भवति ।
 सर्वनाम्नः उत्तरस्य आमः सुट् भवति ।
 यदि एवम् सकलम् , कृत्स्नम् , जगत् इति अत्र अपि प्राप्नोति ।
 एतेषाम् च अपि शब्दानाम् एकैकस्य सः सः विषयः ।
 तस्मिन् तस्मिन् विषये यः यः शब्दः वर्तते तस्य तस्य तस्मिन् तस्मिन् वर्तमानस्य सर्वनामकार्यम् प्राप्नोति ।
 एवम् तर्हि उभयम् अनेन क्रियते ।
 पाठः च एव विशेष्यते सञ्ज्ञा च ।
 कथम् पुनः एकेन यत्नेन उभयम् लभ्यम् ।
 लभ्यम् इति आह ।
 कथम्. एकशेषनिर्देशात् ।
 एकशेषनिर्देशः अयम् सर्वादीनि च सर्वादीनि च सर्वादीनि ।
 सर्वनामानि च सर्वनामानि च सर्वनामानि ।
 सर्वादीनि सर्वनानसञ्ज्ञानि भवन्ति ।
 सर्वेषाम् यानि च नामानि तानि सर्वादीनि ।
 सञ्ज्ञोपसर्जने च विशेषे अवतिष्ठेते ।
 अथ वा महती इयम् सञ्ज्ञा क्रियते ।
 सञ्ज्ञा च नाम यतः न लघीयः ।
 कुतः एतत् ।
 लघ्वर्थम् हि सञ्ज्ञाकरणम् ।
 तत्र महत्याः सञ्ज्ञायाः करणे एतत् प्रयोजनम् अन्वर्थसञ्ज्ञा यथा विज्ञायेत ।
 सर्वादीनि सर्वनानसञ्ज्ञानि भवन्ति सर्वेषाम् नामानि इति च अतः सर्वनामानि ।
 सञ्ज्ञोपसर्जने च विशेषे अवतिष्ठेते ।
 अथ उभस्य सर्वनामत्वे कः अर्थः ।
 उभस्य सर्वनामत्वे अकजर्थः ।
 उभस्य सर्वनामत्वे अकजर्थः पाठः क्रियते उभकौ ।
 किम् उच्यते अकजर्थः इति न पुनः अन्यानि अपि सर्वनामकार्याणि ।
 अन्याभावः द्विवचनटाब्विषयत्वात् ।
 अन्येषाम् सर्वनाम्कार्याणाम् अभावः ।
 किम् कारणम् ।
 द्विवचनटाब्विषयत्वात् ।
 उभशब्दः अयम् द्विवचनटाब्विषयः ।
 अन्यानि च सर्वनामकार्याणि एकवचनबहुवचनेषु उच्यन्ते ।
 यदा पुनः अयम् उभशब्दः द्विवचनटाब्विषयः कः इदानीम् अस्य अन्यत्र भवति ।
 उभयः अन्यत्र ।
 उभयशब्दः अस्य अन्यत्र बह्वति ।
 उभये देवमनुष्याः , उभयः मणिः इति ।
 किम् च स्यात् यदि अत्र अकच् न स्यात् ।
 कः प्रसज्येत ।
 कः च इदानीम् काकचोः विशेषः ।
 उभशब्दः अयम् द्विवचनटाब्विषयः इति उक्तम् ।
 तत्र अकचि सति अकचः तन्मध्यपतितत्वात् शक्यते एतत् वक्तुम् द्विवचनपरः अयम् इति ।
 के पुनः सति न अयम् द्विवचनपरः स्यात् ।
 तत्र द्विवचनपरता वक्तव्या ।
 यथा एव तर्हि के सति न अयम् द्विवचनपरः एवम् आपि अपि सति न अयम् द्विवचनपरः स्यात् ।
 तत्र अपि द्विवचनपरता वक्तव्या ।
 अवचनात् अपि तत्परविज्ञानम् ।
 अन्तरेण अपि वचनम् आपि द्विवचनपरः अयम् भविष्यति ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 एकादेशे कृते द्विवचनपरः अयम् अन्तादिवद्भावेन ।
 अवचनात् आपि तत्परविज्ञानम् इति चेत् के अपि तुल्यम् ।
 अवचनात् आपि तत्परविज्ञानम् इति चेत् के अपि अन्तरेण वचनम् द्विवचनपरः भविष्यति ।
 कथम् ।
 स्वार्थिकाः प्रत्ययाः प्रकृतितः अविशिष्टाः भवन्ति इति प्रकृतिग्रहणेन स्वार्थिकानाम् अपि ग्रहणम् भवति ।
 अथ भवतः सर्वनामत्वे कानि प्रोजनानि ।
 भवतः अकच्छेषात्वानि ।
 भवतः अकच्छेषात्वानि प्रयोजनानि ।
 अकच् भवकान् ।
 शेषः सः च भवान् च भवन्तौ ।
 आत्वम् भवादृक् इति ।
 किम् पुनः इदम् परिगणनम् आहोस्वित् उदाहरणमात्रम् ।
 उदाहरणमात्रम् इति आह ।
 तृतीयादयः अपि हि इष्यन्ते ।
 सर्वनाम्नः तृतीया च भवता हेतुना , भवतः हेतोः इति ।
 दिग्ग्रहणम् किमर्थम् ।
 न बहुव्रीहौ इति प्रतिषेधम् वक्ष्यति ।
 तत्र न ज्ञायते क्व विभाषा क्व प्रतिषेधः इति ।
 दिग्ग्रहणे पुनः क्रियमाणे न दोषः भवति ।
 दिगुपदिष्टे विभाषा अन्यत्र प्रतिषेधः ।
 अथ समासग्रहणम् किमर्थम्. समासः एव यः बहुव्रीहिः तत्र यथा स्यात् ।
 बहुव्रीहिवद्भावेन यः बहुव्रीहिः तत्र मा भूत् इति दक्षिणदक्षिणस्यै देहि इति ।
 अथ बहुव्रीहिग्रहणम् किमर्थम् ।
 द्वन्द्वे मा भूत् दक्षिणोत्तरपूर्वाणाम् इति ।
 न एतत् अस्ति प्रयोजनम् ।
 द्वन्द्वे च इति प्रतिषेधः भविष्यति ।
 न अप्राप्ते प्रतिषेधे इयम् परिभाषा आरभ्यते ।
 सा यथा एव बहुव्रीहौ इति एतम् प्रतिषेधम् बाधते एवम् द्वन्द्वे च इति एतम् अपि बाधेत ।
 न बाधते ।
 किम् कारणम् ।
 येन न अप्राप्ते तस्य बाधनम् भवति ।
 न च अप्राप्ते न बहुव्रीहौ इति एतस्मिन् प्रतिषेधे इयम् परिभाषा आरभ्यते ।
 द्वन्द्वे च इति एतस्मिन् पुनः प्राप्ते च अप्राप्ते च ।
 अथ वा पुरस्तात् अपवादाः अनन्तरान् विधीन् बाधन्ते इति एवम् इयम् विभाषा न बहुव्रीहौ इति एतम् प्रतिषेधम् बाधिष्यते द्वन्द्वे च इति एतम् प्रतिषेधम् न बाधिष्यते ।
 अथ वा इदम् तावत् अयम् प्रष्टव्यः ।
 इह कस्मात् न भवति या पूर्वा सा उत्तरा अस्य उन्मुग्धस्य सः अयम् पूर्वोत्तरः उन्मुग्धः , तस्मै पूर्वोत्तराय देहि ।
 लक्षणप्रतिपदोक्तयोः प्रतिपदोक्तस्य एव इति ।
 यदि एवम् न अर्थः बहुव्रीहिग्रहणेन ।
 द्वन्द्वे कस्मात् न भवति ।
 लक्षणप्रतिपदोक्तयोः प्रतिपदोक्तस्य एव इति ।
 उत्तरार्थम् तर्हि बहुव्रीहिग्रहणम् कर्तव्यम् ।
 न कर्तव्यम् ।
 क्रियते तत्र एव बहुव्रीहौ इति ।
 द्वितीयम् कर्तव्यम् ।
 बहुव्रीहिः एव यः बहुव्रीहिः तत्र यथा स्यात् ।
 बहुव्रीहिवद्भावेन यः बहुव्रीहिः तत्र मा भूत् इति एकैकस्मै देहि ।
 एतत् अपि न अस्ति प्रयोजनम्. समासे इति वर्तते ।
 तेन बहुव्रीहिम् विशेषयिष्यामः समासः यः बहुव्रीहिः इति ।
 इदम् तर्हि प्रयोजनम् ।
 अवयवभूतस्य अपि बहुव्रीहेः प्रतिषेधः यथा स्यात् ।
 इह मा भूत् वस्त्रम् अन्तरम् एषाम् ते इमे वस्त्रान्तराः वसनम् अन्तरम् एषाम् ते इमे वसनान्तराः वस्त्रान्तराः च वसनान्तराः च वस्त्रान्तरवसनान्तराः ।
व्याकरणमहाभाष्य खण्ड 05
 किम् उदाहरणम् ।
 प्रियविश्वाय ।
 न एतत् अस्ति प्रयोजनम् ।
 सर्वाद्यन्तस्य बहुव्रीहेः प्रतिषेधेन भवितव्यम् ।
 वक्ष्यति च एतत् बहुव्रीहौ सर्वनामसङ्ख्ययोः उपसङ्ख्यानम् इति ।
 तत्र विश्वप्रियाय इति भवितव्यम् ।
 इदम् तर्हि द्व्यन्याय त्र्यन्याय ।
 ननु च अत्र अपि सर्वनाम्नः एव पूर्वनिपातेन भवितव्यम् ।
 न एषः दोषः ।
 वक्ष्यति एतत् सङ्ख्यासर्वनाम्नोः यः बहुव्रीहिः परत्वात् तत्र सङ्ख्यायाः पूर्वनिपातः भवति इति ।
 इदम् च अपि उदाहरणम् प्रियविश्वाय ।
 ननु च उक्तम् विश्वप्रियाय इति भवितव्यम् इति ।
 वक्ष्यति एतत् वा प्रियस्य इति ।
 न खलु अपि अवश्यम् सर्वाद्यन्तस्य एव बहुव्रीहेः प्रतिषेधेन भवितव्यम् ।
 किम् तर्हि ।
 असर्वाद्यन्तस्य अपि भवितव्यम् ।
 किम् प्रयोजनम् ।
 अकच् मा भूत् ।
 किम् च स्यात् यदि अकच् स्यात् ।
 कः न स्यात् ।
 कः च इदानीम् काकचोः विशेषः ।
 व्यञ्जनान्तेषु विशेषः ।
 अहकम् पिता अस्य मकत्पितृकः , त्वकम् पिता अस्य त्वकत्पितृकः इति प्राप्नोति , मत्कपितृकः त्वत्कपितृकः इति च इष्यते ।
 कथम् पुनः इच्छता अपि भवता बहिरङ्गेन प्रतिषेधेन अन्तरङ्गः विधिः शख्यः बाधितुम् ।
 अन्तरङ्गान् अपि विधीन् बहिरङ्गः विधिः बाधते गोमत्प्रियः इति यथा ।
 क्रियते तत्र यत्नः प्रत्ययोत्तरपदयोः च इति ।
 ननु च इह अपि क्रियते न बहुव्रीहौ इति ।
 अस्ति अन्यत् एतस्य वचने प्रयोजनम् ।
 किम् ।
 प्रियविश्वाय ।
 उपसर्जनप्रतिषेधेन अपि एतत् सिद्धम् ।
 अयम् खलु अपि बहुव्रीहिः अस्ति एव प्राथमकल्पिकः यस्मिन् ऐकपद्यम् ऐकस्वर्यम् ऐकविभक्तिकत्वम् च ।
 अस्ति तादर्थ्यात् ताच्छब्द्यम् बहुव्रीह्यर्थानि पदानि बहुव्रीहिः इति ।
 तत् यत् तादर्थ्यात् ताच्छब्द्यम् तस्य इदम् ग्रहणम् ।
 गोनर्दीयः आह अकच्स्वरौ तु कर्तव्यौ प्रत्यङ्गम् मुक्तसंशयौ । त्वकत्पितृकः मकत्पितृकः इति एव भवितव्यम् इति ।
 प्रतिषेधे भूतपूर्वस्य उपसङ्ख्यानम् ।
 प्रतिषेधे भूतपूर्वस्य उपसङ्ख्यानम् कर्तव्यम् ।
 आढ्यः भूतपूर्वः आढ्यपूर्वः , आढ्यपूर्वाय देहि इति ।
 प्रतिषेधे भूतपूर्वस्य उपसङ्ख्यानानर्थक्यम् पूर्वादीनाम् व्यवस्थायाम् इति वचनात् ।
 प्रतिषेधे भूतपूर्वस्य उपसङ्ख्यानम् नर्थकम् ।
 किम् कारणम् ।
 पूर्वादीनाम् व्यवस्थायाम् इति वचनात् ।
 पूर्वादीनाम् व्यवस्थायाम् सर्वनामस्ञ्ज्ञा उच्यते ।
 न च अत्र व्यवस्था गम्यते ।
 समासे इति वर्तमाने पुनः समासग्रहणम् किमर्थम् ।
 अयम् तृतीयासमासः अस्ति एव प्राथमकल्पिकः यस्मिन् ऐकपद्यम् ऐकस्वर्यम् ऐकविभक्तिकत्वम् च ।
 अस्ति तादर्थ्यात् ताच्छब्द्यम् तृतीयासमासार्थानि पदानि तृतीयासमासः इति ।
 तत् यत् तादर्थ्यात् ताच्छब्द्यम् तस्य इदम् ग्रहणम् ।
 अथ वा समसे इति वर्तमाने पुनः समासग्रहणस्य एतत् प्रयोजनम् योगाङ्गम् यथा उपजायेत ।
 सति योगाङ्गे योगविभागः करिष्यते ।
 तृतीया ।
 तृतीयासमासे सर्वादीनि सर्वनामसञ्ज्ञानि न भवन्ति ।
 मासपूर्वाय देहि संवत्सरपूर्वाय देहि ।
 ततः असमासे ।
 असमासे च तृतीयायाः सर्वादीनि सर्वनामसञ्ज्ञानि न भवन्ति ।
 मासेन पूर्वाय इति
 जसः कार्यम् प्रति विभाषा , अकच् हि न भवति ।
 अवरादीनाम् च पुनः सूत्रपाठे ग्रहणानर्थक्यम् गणे पठितत्वात् ।
 अवरादीनाम् च पुनः सूत्रपाठे ग्रहणम् अनर्थकम् ।
 किम् कारणम् ।
 गणे पठितत्वात् ।
 गणे हि एतानि पठ्यन्ते ।
 कथम् पुनः ज्ञायते सः पूर्वः पाठः अयम् पुनः पाठः इति ।
 तानि हि पूर्वादीनि इमानि अवरादीनि ।
 इमानि अपि पूर्वादीनि ।
 एवम् तर्हि आचार्यप्रवृत्तिः ज्ञापयति सः पूर्वः पाठः अयम् पुनः पाठः इति यत् अयम् पूर्वादिभ्यः नवभ्यः वा इति नवग्रहणम् करोति ।
 नव एव पूर्वादीनि ।
 इदम् तर्हि प्रयोजनम् व्यवस्थायाम् असञ्ज्ञायाम् इति वक्ष्यामि इति ।
 एतत् अपि न अस्ति प्रयोजनम् ।
 एवंविशिष्टानि एव एतानि गणे पठ्यन्ते ।
 इदम् तर्हि प्रयोजनम् द्व्यादिपर्युदासेन पर्युदासः मा भूत् इति ।
 एतत् अपि न अस्ति प्रयोजनम् ।
 आचार्यप्रवृत्तिः ज्ञापयति न एषाम् द्व्यादिपर्युदासेन पर्युदासः भवति इति यत् अयम् पूर्वत्र असिद्धम् इति निपातनम् करोति ।
 वार्त्तिककारः च पठति जश्भावात् इति चेत् उत्तरत्र अभावात् अपवादप्रसङ्गः इति ।
 इदम् तर्हि प्रयोजनम् जसि विभाषाम् वक्ष्यामि इति ।
 आख्याग्रहणम् किमर्थम् ।
 ज्ञातिधनपर्यायवाची यः स्वशब्दः तस्य यथा स्यात् ।
 इह मा भूत् स्वे पुत्राः स्वाः पुत्राः स्वे गावः स्वाः गावः ।
 उपसंव्यानग्रहणम् अनर्थकम् बहिर्योगेण कृतत्वात् ।
 उपसंव्यानग्रहणम् अनर्थकम् ।
 किम् कारणम् ।
 बहिर्योगेण कृतत्वात् ।
 बहिर्योगे इति एव सिद्धम् ।
 न वा शाटकयुगाद्यर्थम् ।
 न वा अनर्थकम् ।
 किम् कारणम् ।
 शाटकयुगाद्यर्थम् ।
 शाटकयुगाद्यर्थम् तर्हि इदम् वक्तव्यम् यत्र एतत् न ज्ञायते किम् अन्तरीयम् किम् उत्तरीयम् इति. अत्र अपि यः एषः मनुष्यः प्रेक्षापूर्वकारी भवति निर्ज्ञातम् तस्य भवति इदम् अन्तरीयम् इदम् उत्तरीयम् इति ।
 अपुरि इति वक्तव्यम् ।
 इह मा भूत् अन्तरायाम् पुरि वसति इति ।
 वाप्रकरणे तीयस्य ङित्सु उपसङ्ख्यानम् । वाप्रकरणे तीयस्य ङित्सु उपसङ्ख्यानम् कर्तव्यम् द्वितीयायै द्वितीयस्यै तृतीयायै तृतीयस्यै ।
 विभाषा द्वितीयातृतीयाभ्याम् इति एतत् न वक्तव्यम् भवति ।
 किम् पुनः अत्र ज्यायः ।
 उपसङ्ख्यानम् एव अत्र ज्यायः ।
 इदम् अपि सिद्धम् भवति द्वितीयाय द्वितीयस्मै तृतीयाय तृतीयस्मै ।
 किमर्थम् पृथक् ग्रहणम् स्वरादीनाम् क्रियते न चादिषु एव पठ्येरन् ।
 चादीनाम् वै असत्त्ववचनानाम् निपातसञ्ज्ञा स्वरादीनाम् पुनः सत्त्ववचनानाम् असत्त्ववचनानाम् च ।
 अथ किमर्थम् उभे सञ्ज्ञे क्रियेते न निपात्सञ्ज्ञा एव स्यात् ।
 न एवम् शक्यम् ।
 निपातः एकाच् अनाङ् इति प्रगृह्यसञ्ज्ञा उक्ता ।
 सा स्वरादीनाम् अपि एकाचाम् प्रसज्येत ।
 एवम् तर्हि अव्ययसञ्ज्ञा एव अस्तु ।
 तत् च अशक्यम् ।
 वक्ष्यति एतत् अव्यये नञ्कुनिपातानाम् इति ।
 तत् गरीयसा न्यासेन परिगणनम् कर्तव्यम् स्यात् ।
 तस्मात् पृथक् ग्रहणम् कर्तव्यम् उभे च सञ्ज्ञे कर्तव्ये ।
 असर्वविभक्तौ अविभक्तिनिमित्तस्य उपसङ्ख्यानम् ।
 असर्वविभक्तौ अविभक्तिनिमित्तस्य उपसङ्ख्यानम् कर्तव्यम् नाना विना ।
 किम् पुनः कारणम् न सिध्यति ।
 सर्वविभक्तिः हि अविशेषात् । सर्वविभक्तिः हि एषः भवति ।
 किम् कारणम् ।
 अविशेषात् ।
 अविशेषेण विहितत्वात् ।
 त्रलादीनाम् च उपसङ्ख्यानम् ।
 त्रलादीनाम् च उपसङ्ख्यानम् कर्तव्यम् ।
 तत्र यत्र ततः यतः ।
 ननु च विशेषेण एते विधीयन्ते पञ्चम्याः तसिल् सप्तम्याः त्रल् इति ।
 वक्ष्यति एतत् इतराभ्यः अपि दृश्यन्ते इति ।
 यदि पुनः अविभक्तिः शब्दः अव्ययसञ्ज्ञः भवति इति उच्येत ।
 अविभक्तौ इतरेतराश्रयत्वात् अप्रसिद्धिः ।
 अविभक्तौ इतरेतराश्रयत्वात् अप्रसिद्धिः सञ्ज्ञायाः ।
 का इतरेतराश्रयता ।
 सति अविभक्तित्वे सञ्ज्ञया भवितव्यम् सञ्ज्ञया च अविभक्तित्वम् भाव्यते ।
 तत् इतरेतराश्रयम् भवति , इतरेतराश्रयाणि च कार्याणि न प्रकल्पन्ते ।
 अलिङ्गम् असङ्ख्यम् इति वा ।
 अथ वा अलिङ्गम् असङ्ख्यम् अव्ययम् इति वक्तव्यम् ।
 एवम् अपि इतरेतराश्रयम् एव भवति ।
 का इतरेतराश्रयता ।
 सति अलिङ्गासङ्ख्यत्वे सञ्ज्ञया भवितव्यम् सञ्ज्ञया च अलिङ्गासङ्ख्यत्वम् भाव्यते ।
 तत् इतरेतराश्रयम् भवति , इतरेतराश्रयाणि च कार्याणि न प्रकल्पन्ते ।
 न इदम् वाचनिकम् अलिङ्गता असङ्ख्यता च ।
 किम् तर्हि ।
 स्वाभाविकम् एतत् ।
 तत् यथा समानम् ईहमानानाम् अधीयानानाम् च के चित् अर्थैः युज्यन्ते अपरे न ।
 तत्र किम् अस्माभिः कर्तुम् शक्यम् ।
 स्वाभाविकम् एतत् ।
 तत् तर्हि वक्तव्यम् अलिङ्गम् असङ्ख्यम् इति ।
 न वक्तव्यम् ।
 सिद्धम् तु पाठात् ।
 पाठात् वा सिद्धम् एतत्. कथम् पाठः कर्तव्यः ।
 तसिलादयः प्राक् पासपः , शस्प्रभृतयः प्राक् समासान्तेभ्यः , मान्तः , कृत्वोर्थः , तसिवती , नानाञौ इति ।
 अथ वा पुनः अस्तु अविभक्तिः शब्दः अव्ययसञ्ज्ञः भवति इति एव ।
 ननु च उक्तम् अविभक्तौ इतरेतराश्रयत्वात् अप्रसिद्धिः इति ।
 न एषः दोषः ।
 इदम् तावत् अयम् प्रष्टव्यः ।
 यदि अपि वैयाकरणाः विभक्तिलोपम् आरभमाणाः अविभक्तिकान् शब्दाञ् प्रयुञ्जते ये तु एते वैयाकरणेभ्यः अन्ये मनुष्याः कथम् ते अविभक्तिकान् शब्दान् प्रयुञ्जते इति ।
 अभिज्ञाः च पुनः लौकिकाः एकत्वादीनाम् अर्थानाम् ।
 आतः च अभिज्ञाः अन्येन हि वस्नेन एकम् गाम् क्रीणन्ति , अन्येन द्वौ , अन्येन त्रीन् ।
 अभिज्ञाः च न च प्रयुञ्जते ।
 तत् एतत् एवम् सन्दृश्यताम् अर्थरूपम् एतत् एवञ्जातीयकम् येन अत्र विभक्तिः न भवति इति ।
 तत् च अपि एतत् एवम् अनुगम्यमानम् दृश्यताम् किम् चित् अव्ययम् विभक्त्यर्थप्रधानम् किम् चित् क्रियाप्रधानम् ।
 उच्चैः , नीचैः इति विभक्त्यर्थप्रधानम् , हिरुक् पृथक् इति क्रियाप्रधानम् ।
 तद्धितः च अपि कः चित् विभक्त्यर्थप्रधानः कः चित् क्रियाप्रधानः ।
 तत्र यत्र इति विभक्त्यर्थप्रधानः , नाना विन इति क्रियाप्रधानः ।
 न च एतयोः अर्थयोः लिङ्गसङ्ख्याभ्याम् योगः अस्ति ।
 अथ अपि असर्वविभक्तिः इति उच्यते एवम् अपि न दोषः ।
 कथम् ।
 इदम् च अपि अद्यत्वे अतिबहु क्रियते एकस्मिन् एकवचनम् , द्वयोः द्विवचनम् , बहुषु बहुवचनम् इति ।
 कथम् तर्हि ।
 एकवचनम् उत्सर्गः करिष्यते ।
 तस्य द्विबह्वोः अर्थयोः द्विवचनबहुवचने बाधके भविष्यतः ।
 न च अपि एवम् विग्रहः करिष्यते न सर्वाः असर्वाः , असर्वाः विभक्तयः अस्मात् इति ।
 कथम् तर्हि ।
 न सर्वा असर्वा , असर्वा विभक्तिः अस्मात् इति ।
 त्रिकम् पुनः विभक्तिसञ्ज्ञम् ।
 एवम् गते कृति अपि तुल्यम् एतत् मान्तस्य कार्यम् ग्रहणम् न तत्र ।
 ततः परे च अभिमताः कार्याः त्रयः कृदर्थाः ग्रहणेन योगाः ।
 कृत्तद्धितानाम् ग्रहणम् तु कार्यम् सङ्ख्याविशेषम् हि अभिनिश्रिताः ये ।
 तेषाम् प्रतिषेधः भवति इति वक्तव्यम् ।
 इह मा भूत् एकः , द्वौ , बहवः इति ।
 तस्मात् स्वरादिग्रहणम् च कार्यम् कृत्तद्धितानाम् च पाठे ।
 पाठेन इयम् अव्ययसञ्ज्ञा क्रियते ।
 सा इह न प्राप्नोति परमोच्चैः , परमनीचैः इति ।
 तदन्तविधिना भविष्यति ।
 इह अपि तर्हि प्राप्नोति अत्युच्चैः अत्युच्चैसौ अत्युच्चैसः इति ।
 उपसर्जनस्य न इति प्रतिषेधः भविष्यति ।
 सः तर्हि प्रतिषेधः वक्तव्यः ।
 न वक्तव्यः ।
 सर्वनामसञ्ज्ञायाम् प्रकृतः प्रतिषेधः इह अनुवर्तिष्यते ।
 सः वै तत्र प्रत्याख्यायते ।
 यथा सः तत्र प्रत्याख्यायते इह अपि तथा शक्यः प्रत्याख्यातुम् ।
 कथम् सः तत्र प्रत्याख्यायते ।
 महती इयम् सञ्ज्ञा क्रियते ।
 इयम् अपि च महती सञ्ज्ञा क्रियते ।
 सञ्ज्ञा च नाम यतः न लघीयः ।
 कुतः एतत् ।
 लघ्वर्थम् हि सञ्ज्ञाकरणम् ।
 तत्र महत्याः सञ्ज्ञायाः करणे एतत् प्रयोजनम् अन्वर्थसञ्ज्ञा यथा विज्ञायेत न व्येति इति अव्ययम् इति ।
 क्व पुनः न व्येति ।
 स्त्रीपुंनपुंसकानि सत्त्वगुणाः एकत्वद्वित्वबहुत्वानि च ।
 एतान् अर्थान् के चित् वियन्ति के चित् न वियन्ति ।
 ये न वियन्ति तद् अव्ययम् ।
 सदृशम् त्रिषु लिङ्गेषु सर्वासु च विभक्तिषु वचनेषु च सर्वेषु यत् न व्येति तत् अव्ययम् ।
 कथम् इदम् विज्ञायते कृत् यः मान्तः इति आहोस्वित् कृदन्तम् यत् मान्तम् इति ।
 किम् च अतः ।
 यदि विज्ञायते कृत् यः मान्तः इति कारयाम् चकार हारयाम् चकार इति अत्र न प्राप्नोति ।
 अथ विज्ञायते कृदन्तम् यत् मान्तम् इति प्रतामौ प्रतामः इति अत्र अपि प्राप्नोति ।
 यथा इच्छसि तथा अस्तु ।
 अस्तु तावत् कृत् यः मान्तः इति ।
 कथम् कारयाम् चकार हारयाम् चकार इति ।
 किम् पुनः अत्र अव्ययसञ्ज्ञया प्रार्थ्यते ।
 अव्ययात् इति लुक् यथा स्यात् ।
 मा भूत् एवम् ।
 आमः इति एवम् भविष्यति ।
 न सिध्यति ।
 लिग्रहणम् तत्र अनुवर्तते ।
 लिग्रहणम् निवर्तिष्यते ।
 यदि निवर्तते प्रत्ययमात्रस्य लुक् प्राप्नोति ।
 इष्यते च प्रत्ययमात्रस्य ।
 आतः च इष्यते ।
 एवम् हि आह कृञ् च अनुप्रयुज्यते लिटि इति ।
 यदि च प्रत्ययमात्रस्य लुक् भवति ततः एतत् उपपन्नम् भवति ।
 अथ वा पुनः अस्तु कृदन्तम् यत् मान्तम् इति ।
 कथम् प्रतामौ प्रतामः इति ।
 आचार्यप्रवृत्तिः ज्ञापयति न प्रत्ययलक्षणेन अव्ययसञ्ज्ञा भवति इति यत् अयम् प्रशान्शब्दम् स्वरादिषु पठति ।
 कृत् मेजन्तः च अनिकारोकारप्रकृतिः ।
 कृत् मेजन्तः च अनिकारोकारप्रकृतिः इति वक्तव्यम् ।
 इह मा भूत् आधये , आधेः , चिकीर्षवे , चिकीर्षोः इति ।
 अनन्यप्रकृतिः इति वा ।
 अथ वा अनन्यप्रकृतिः कृत् अव्ययसञ्ज्ञः भवति इति वक्तव्यम् ।
 किम् पुनः अत्र ज्यायः ।
 अनन्यप्रकृतिवचनम् एव ज्यायः ।
 इदम् अपि सिद्धम् भवति कुम्भकारेभ्यः , नगरकारेभ्यः इति ।
 तत् तर्हि वक्तव्यम् ।
 न वा सन्निपातलक्षणः विधिः अनिमित्तम् तद्विघातस्य ।
 न वा वक्तव्यम् ।
 किम् कारणम् ।
 सन्निपातलक्षणः विधिः अनिमित्तम् तद्विघातस्य इति एषा परिभाषा कर्तव्या ।
 कः पुनः अत्र विशेषः एषा वा परिभाषा क्रियेत अनन्यप्रकृतिः इति वा उच्येत ।
 अवश्यम् एषा परिभाषा कर्तव्या ।
 बहूनि एतस्याः परिभाषायाः प्रयोजनानि ।
 कानि पुनः तानि ।
 प्रयोजनम् ह्रस्वतम् तुग्विधेः ग्रामणिकुलम् ।
 ग्रामणिकुलम् , सेनानिकुलम् इति अत्र ह्रस्वत्वे कृते ह्रस्वस्य पिति कृति तुक् भवति इति तुक् प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 न एतत् अस्ति प्रयोजनम् ।
 बहिरङ्गम् ह्रस्वत्वम् ।
 अन्तरङ्गः तुक् ।
 असिद्धम् बहिरङ्गम् अन्तरङ्गे ।
 नलोपः वृत्रहभिः ।
 वृत्र्हभिः , भ्रूण्हभिः इति अत्र नलोपे कृते ह्रस्वस्य पिति कृति तुक् भवति इति तुक् प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 एतत् अपि न अस्ति प्रयोजनम् ।
 असिद्धः नलोपः ।
 तस्य असिद्धत्वात् न भविष्यति ।
 उदुपधत्वम् अकित्त्वस्य निकुचिते ।
 उदुपधत्वम् अकित्त्वस्य अनिमित्तम् ।
 क्व ।
 निकुचिते ।
 निकुचितः इति अत्र नलोपे कृते उदुपधात् भावादिकर्मणोः अन्यतरस्याम् इति अकित्त्वम् प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 एतत् अपि न अस्ति प्रयोजनम् ।
 अस्तु अत्र अकित्त्वम् ।
 न धातुलोपे आर्धधातुके इति प्रतिषेधः भविष्यति ।
 नाभावः यञि दीर्घत्वस्य अमुना ।
 नाभावः यञि दीर्घत्वस्य अस्निमित्तम् ।
 क्व ।
 अमुना ।
 नाभावे कृते अतः दीर्घः यञि सुपि च इति दीर्घत्वम् प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 एतत् अपि न अस्ति प्रयोजनम् ।
 वक्ष्यति एतत् न मु टादेशे इति ।
 आत्त्वम् कित्त्वस्य उपादास्त ।
 आत्त्वम् कित्त्वस्य अनिमित्तम् ।
 क्व ।
 उपादास्त अस्य स्वरः शिक्षकस्य इति ।
 आत्त्वे कृते स्थाघ्वोः इत् च इति इत्त्वम् प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 एतत् अपि न अस्ति प्रयोजनम् ।
 उक्तम् एतत् दीङः प्रतिषेधः स्थाघ्वोः इत्त्वे इति ।
 तिसृचतसृत्वम् ङीब्विधेः ।
 तिसृचतसृत्वम् ङीब्विधेः अनिमित्तम् ।
 तिस्रः तिष्ठन्ति चतस्रः तिष्ठन्ति ।
 तिसृचतसृभावे कृते ऋन्नेभ्यः ङीप् इति ङीप् प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 एतत् अपि न अस्ति प्रयोजनम् ।
 आचार्यप्रवृत्तिः ज्ञापयति न तिसृचतसृभावे कृते ङीप् भवति इति यत् अयम् न तिसृचतसृ इति नामि दीर्घत्वप्रतिषेधम् शास्ति ।
 इमानि तर्हि प्रयोजनानि शतानि सहस्राणि ।
 नुमि कृते ष्णान्ता षट् इत् षट्सञ्ज्ञा प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 शकटौ पद्धतौ ।
 अत्त्वे कृते अतः इति टाप् प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 इयेष , उवोष ।
 गुणे कृते इजादेः च गुरुमतः अनृच्छः इति आम् प्राप्नोति ।
 सन्निपातलक्षणः विधिः अनिमित्तम् तद्विघातस्य इति न दोषः भवति ।
 तस्य दोषः वर्णाश्रयः प्रत्ययः वर्णविचालस्य ।
 तस्य एतस्य लक्षणस्य दोषः वर्णाश्रयः प्रत्ययः वर्णविचालस्य अनिमित्तम् स्यात् ।
 क्व ।
 अत इञ् दाक्षिः , प्लाक्षिः ।
 न प्रत्ययः सन्निपातलक्षणः ।
 अङ्गसञ्ज्ञा तर्हि अनिमित्तम् स्यात् ।
 आत्त्वम् पुग्विधेः क्रापयति ।
 आत्त्वम् पुग्विधेः अनिमित्तम् स्यात् ।
 क्व ।
 क्रापयति इति ।
 पुग् ह्रस्वत्वस्य अदीदपत् ।
 पुक् ह्रस्वत्वस्य अनिमित्तम् स्यात् ।
 क्व ।
 अदीदपत् इति ।
 त्यदाद्यकारः टाब्विधेः ।
 त्यदाद्यकारः टाब्विधेः अनिमित्तम् स्यात् ।
 क्व ।
 या सा ।
 इड्विधिः आकारलोपस्य पपिवान् ।
 इड्विधिः आकारलोपस्य अनिमित्तम् स्यात् ।
 क्व ।
 पपिवान् तस्थिवान् इति ।
 मतुब्विभक्त्युदात्तत्वम् पूर्वनिघातस्य ।
 मतुब्विभक्त्युदात्तत्वम् पूर्वनिघातस्य अनिमित्तम् स्यात् ।
 क्व ।
 अग्निमान् वायुमान् परमवाचा परमवाचे ।
 नदीह्रस्व्रत्वम् सम्बुद्धिलोपस्य ।
 नदीह्रस्व्रत्वम् सम्बुद्धिलोपस्य अनिमित्तम् स्यात् ।
 क्व ।
 नदि कुमारि किशोरि ब्राह्मणि ब्रह्मबन्धु ।
 ह्रस्वत्वे कृते एङ्ह्रस्वात् सम्बुद्धेः इति लोपः न प्राप्नोति ।
 मा भूत् एवम् ।
 ङ्यन्तात् इति एवम् भविष्यति ।
 न सिध्यति ।
 दीर्घात् इति उच्यते ।
 ह्रस्वान्तात् च न प्राप्नोति ।
 इदम् इह सम्प्रधार्यम् ह्रस्वत्वम् क्रियताम् सम्बुद्धिलोपः इति किम् अत्र कर्तव्यम् ।
 परत्वात् ह्रस्वत्वम् ।
 नित्यः सम्बुद्धिलोपः ।
 कृते अपि ह्रस्वत्वे प्राप्नोति अकृते अपि ।
 अनित्यः सम्बुद्धिलोपः ।
 न हि कृते ह्रस्वत्वे प्राप्नोति ।
 किम् कारणम् ।
 सन्निपातलक्षणः विधिः अनिमित्तम् तद्विघातस्य इति ।
 एते दोषाः समाः भूयांसः वा ।
 तस्मात् न अर्थः अनया परिभाषया ।
 न हि दोषाः सन्ति इति परिभाषा न कर्तव्या लक्षणम् वा न प्रणेयम् ।
 न हि भिक्षुकाः सन्ति इति स्थाल्यः न अधिश्रीयन्ते न च मृगाः सन्ति इति यवाः न उप्यन्ते ।
 दोषाः खलु अपि साकल्येन परिगणिताः प्रयोजनानाम् उदाहरणमात्रम् ।
 कुतः एतत् ।
 न हि दोषाणाम् लक्षणम् अस्ति ।
 तस्मात् यानि एतस्याः परिभाषायाः प्रयोजनानि तदर्थम् एषा परिभाषा कर्तव्या प्रतिविधेयम् च दोषेषु ।
 अव्ययीभावस्य अव्ययत्वे प्रयोजनम् लुग्मुख्स्वरोपचाराः ।
 अव्ययीभावस्य अव्ययत्वे प्रयोजनम् किम् ।
 लुग्मुख्स्वरोपचाराः ।
 लुक् उपाग्नि प्रत्यग्नि ।
 अव्ययात् इति लुक् सिद्धः भवति ।
 मुखस्वरः ।
 उपाग्निमुखः , प्रत्यग्निमुखः ।
 न अव्ययदिक्शब्द्गोमहत्स्थूलपृथुवत्सेभ्यः इति प्रतिषेधः सिद्धः भवति ।
 उपचारः उपपयःकारः , उपपयःकामः इति ।
 अतः कृकमिकंसकुम्भपात्रकुशाकर्णीषु अनव्ययस्य इति प्रतिषेधः सिद्धः भवति ।
 किम् पुनः इदम् परिगणनम् आहोस्वित् उदाहरणमात्रम् ।
 परिगणनम् इति आह ।
 अपि खलु अपि आहुः ।
 यत् अन्यत् अव्ययीभावस्य अव्ययकृतम् प्राप्नोति तस्य प्रतिषेधः वक्तव्यः इति ।
 किम् पुनः तत् ।
 पराङ्गवद्भावः ।
 पराङ्गवद्भावे अव्ययप्रतिषेधः चोदितः उच्चैः अधीयान नीचैः अधीयान इति एवमर्थम् ।
 सः इह अपि प्राप्नोति उपाग्नि अधीयान प्रत्यग्नि अधीयान ।
 अकचि अव्ययग्रहणम् क्रियते उच्चकैः , नीचकैः इति एवमर्थम् ।
 तत् इह अपि प्राप्नोति उपाग्निकम् , प्रत्यग्निकम् इति ।
 मुमि अव्ययप्रतिषेधः उच्यते दोषामन्यम् अहः , दिवामन्या रात्रिः इति एवमर्थम् ।
 सः इह अपि प्राप्नोति औपकुम्भम्मन्यः , उपमणिकम्मन्यः ।
 अस्य च्वौ अव्ययप्रतिषेधः उच्यते दोषाभूतम् अहः , दिवाभूता रात्रिः इति एवमर्थम् ।
 सः इह अपि प्राप्नोति उपकुम्भीभूतम् उपमणिकीभूतम् ।
 यदि परिगणनम् क्रियते न अर्थः अव्ययीभावस्य अव्ययसञ्ज्ञया ।
 कथम् यानि अव्ययीभावस्य अव्ययत्वे प्रयोजनानि ।
 न एतानि सन्ति ।
 यत् तावत् उच्यते लुक् इति आचार्यप्रवृत्तिः ज्ञापयति भवति अव्ययीभावात् लुक् इति यद् अयम् न अव्ययीभावात् अतः इति प्रतिषेधम् शास्ति ।
 उपचारः अनुत्तरपदस्थस्य इति वर्तते ।
 तत्र मुखस्वरः एकः प्रयोजयति ।
 न च एकम् प्रयोजनम् योगारम्भम् प्रयोजयति ।
 यदि एतावत् प्रयोजनम् स्यात् तत्र एव अयम् ब्रूयात् नाव्ययात् अव्ययीभावात् च इति ।
 शि सर्वनामस्थानम् सुट् अनपुंसकस्य इति चेत् जसि शिप्रतिषेधः ।
 शि सर्वनामस्थानम् सुट् अनपुंसकस्य इति चेत् जसि शेः प्रतिषेधः प्राप्नोति कुण्डानि तिष्ठन्ति वनानि तिष्ठन्ति ।
 असमर्थसमासः च अयम् द्रष्टव्यः अनपुंसकस्य इति ।
 न हि नञः नपुंसकेन सामर्थ्यम्. केन तर्हि ।
 भवतिना न भवति नपुंसकस्य इति ।
 यत् तावत् उच्यते शि सर्वनामस्थानम् सुट् अनपुंसकस्य इति चेत् जसि शिप्रतिषेधः इति ।
 न अप्रतिषेधात् ।
 न अयम् प्रसज्यप्रतिषेधः नपुंसकस्य न इति ।
 किम् तर्हि ।
 पर्युदासः अयम् यत् अन्यत् नपुंसकात् इति ।
 नपुंसके अव्यापारः ।
 यदि केन चित् प्राप्नोति तेन भविष्यति ।
 पूर्वेण च प्राप्नोति ।
 अप्राप्तेः वा ।
 अथ वा अनन्तरा या प्राप्तिः सा प्रतिषिध्यते ।
 कुतः एतत् ।
 अनन्तरस्य विधिः वा भवति प्रतिषेधः वा इति ।
 पूर्वा प्राप्तिः अप्रतिषिद्धा ।
 तया भविष्यति ।
 ननु च इयम् प्राप्तिः पूर्वाम् प्राप्तिम् बाधते ।
 न उत्सहते प्रतिषिद्धा सती बाधितुम् ।
 यत् अपि उच्यते ।
 असमर्थसमासः च अयम् द्रष्टव्यः इति यदि अपि वक्तव्यः अथ वा एतर्हि बहूनि प्रयोजनानि ।
 कानि ।
 असूर्यम्पश्यानि मुखानि , अपुनर्गेयाः श्लोकाः , अश्राद्धभोजी ब्राह्मणः इति ।
व्याकरणमहाभाष्य खण्ड 06
 न वा इति विभाषायाम् अर्थसञ्ज्ञाकरणम् ।
 न वा इति विभाषायाम् अर्थस्य सञ्ज्ञा कर्तव्या ।
 नवाशब्दस्य यः अर्थः तस्य सञ्ज्ञा भवति इति वक्तव्यम् ।
 किम् प्रयोजनम् ।
 शब्दसञ्ज्ञायाम् हि अर्थासम्प्रत्ययः यथा अन्यत्र ।
 शब्दसञ्ज्ञायाम् हि सत्याम् अर्थस्य असम्प्रत्ययः स्यात् यथा अन्यत्र ।
 अन्यत्र अपि शब्दसञ्ज्ञायाम् शब्दस्य सम्प्रत्ययः भवति न अर्थस्य ।
 क्व अन्यत्र ।
 दाधाः घु अदाप् तरप्तमपौ घः इति घुग्रहणेषु घग्रहणेषु च शब्दस्य सम्प्रत्ययः भवति न अर्थस्य ।
 तत् तर्हि वक्तव्यम् ।
 न वक्तव्यम् ।
 इतिकरणः अर्थनिर्देशार्थः ।
 इतिकरणः क्रियते ।
 सः अर्थनिर्देशार्थः भविष्यति ।
 किम् गतम् एतत् इतिना आहोस्वित् शबाधिक्यात् अर्थाधिक्यम् ।
 गतम् इति आह ।
 कुतः ।
 लोकतः ।
 तत् यथा लोके गौः अयम् इति आह इति गोशब्दात् इतिकरणः परः प्रयुज्यमानः गोशब्दम् स्वस्मात् पदार्थात् प्रच्यावयति ।
 सः असौ स्वस्मात् पदार्थात् प्रच्युतः या असौ अर्थपदार्थकता तस्याः शब्दपदार्थकः सम्पद्यते ।
 एवम् इह अपि नवाशब्दात् इतिकरणः परः प्रयुज्यमानः नवाशब्दम् स्वस्मात् पदार्थात् प्रच्यावयति ।
 सः असौ स्वस्मात् पदार्थात् प्रच्युतः या असौ शब्दपदार्थकता तस्याः लौकिकम् अर्थम् सम्प्रत्याययति ।
 न वा इति यत् गम्यते न वा इति यत् प्रतीयते इति ।
 समानशब्दप्रतिषेधः ।
 समानशब्दानाम् प्रतिषेधः वक्तव्यः नवा कुण्डिका नवा घटिका इति ।
 किम् च स्यात् यदि एतेषाम् अपि विभाषासञ्ज्ञा स्यात् ।
 विभाषा दिक्समासे बहुव्रीहौ दक्षिणपूर्वस्याम् शालायाम् ।
 अचिरकृतायाम् सम्प्रत्ययः स्यात् ।
 न वा विधिपूर्वकत्वात् प्रतिषेधसमप्रत्ययः यथा लोके ।
 न वा एषः दोषः ।
 किम् कारणम् ।
 विधिपूर्वकत्वात् ।
 विधाय किम् चित् न वा इति उच्यते ।
 तेन प्रतिषेधवाचिनः समप्रत्ययः भवति ।
 तत् यथा लोके ग्रामः भवता गन्तव्यः न वा ।
 न इति गम्यते ।
 अस्ति कार्णम् येन लोके प्रतिषेधवाचिनः समप्रत्ययः भवति ।
 किम् कारणम् ।
 विलिङ्गम् हि भवान् लोके निर्देशम् करोति ।
 आङ्ग हि समानलिङ्गः निर्देशः क्रियताम् प्रत्यग्रवाचिनः सम्प्रत्ययः भविष्यति ।
 तत् यथा ग्रामः भवता गन्तव्यः नवः ।
 प्रत्यग्रः इति गम्यते ।
 एतत् च एव न जानीमः क्व चित् व्याकरणे समानलिङ्गः निर्देशः क्रियते इति ।
 अपि च कामचारः प्रयोक्तुः शब्दानाम् अभिसम्बन्धे ।
 तत् यथा यवागूः भवता भोक्तव्या नवा ।
 यदा यवागूशब्दः भुजिना अभिसम्बध्यते भुजिः नवाशब्देन तदा प्रतिषेधवाचिनः सम्प्रत्ययः भवति यवागूः भवता भोक्तव्या नवा ।
 न इति गम्यते ।
 यदा यवागूशब्दः नवाशब्देन अभिसम्बध्यते न भुजिना तदा प्रत्यग्रवाचिनः सम्प्रत्ययः भवति यवागूः नवा भवता भोक्तव्या ।
 प्रत्यग्रा इति गम्यते ।
 न च इह वयम् विभाषाग्रहणेन सर्वादीनि अभिसम्बध्नीमः दिक्समासे बहुव्रीहौ सर्वादीनि विभाषा भवन्ति इति ।
 किम् तर्हि ।
 भवतिः अभिसम्बध्यते दिक्समासे बहुव्रीहौ सर्वादीनि भवन्ति विभाषा इति ।
 विध्यनित्यत्वम् अनुपपन्नम् प्रतिषेधसञ्ज्ञाकरणात् ।
 विध्यनित्यत्वम् न उपपद्यते शुशाव , शुशुवतुः , शुशुवुः , शिश्वाय , शिश्वियतुः , शिश्वियुः ।
 किम् कारणम् ।
 प्रतिषेधसञ्ज्ञाकरणात् ।
 प्रतिषेधस्य इयम् सञ्ज्ञा क्रियते ।
 तेन विभाषाप्रदेशेषु प्रतिषेधस्य एव सम्प्रत्ययः स्यात् ।
 सिद्धम् तु प्रसज्यप्रतिषेधात् ।
 सिद्धम् एतत् ।
 कथम् ।
 प्रसज्यप्रतिषेधात् ।
 प्रसज्य किम् चित् न वा इति उच्यते ।
 तेन उभयम् भविष्यति ।
 विप्रतिषिद्धम् तु ।
 विप्रतिषिद्धम् तु भवति ।
 अत्र न ज्ञायते केन अभिप्रायेण प्रसजति केन निवृत्तिम् करोति इति ।
 न वा प्रसङ्गसामर्थ्यात् अन्यत्र प्रतिषेधविषयात् ।
 न वा एषः दोषः ।
 किम् कारणम् ।
 प्रसङ्गसामर्थ्यात् ।
 प्रसङ्गसामर्थ्यात् च विधिः भविष्यति अन्यत्र प्रतिषेधविषयात् प्रतिषेधसामर्थ्यात् च प्रतिषेधः भविष्यति अन्यत्र विधिविषयात् ।
 तत् एतत् क्व सिद्धम् भवति ।
 या अप्राप्ते विभाषा ।
 या हि प्राप्ते कृतसामर्थ्यः तत्र पूर्वेण विधिः इति कृत्वा प्रतिषेधस्य एव सम्प्रत्ययः स्यात् ।
 एतत् अपि सिद्धम् ।
 कथम् ।
 विभाषा इति महतीसञ्ज्ञा क्रियते ।
 सञ्ज्ञा च नाम यतः न लघीयः ।
 कुतः एतत् ।
 लघ्वर्थम् हि सञ्ज्ञाकरणम् ।
 तत्र महत्याः सञ्ज्ञायाः करणे एतत् प्रयोजनम् उभयोः सञ्ज्ञा यथा विज्ञायेत न इति च वा इति च ।
 तत्र या तावत् अप्राप्ते विभाषा तत्र प्रतिषेध्यम् न अस्ति इति कृत्वा वा इति अनेन विकल्पः भविष्यति ।
 या हि प्राप्ते विभाषा तत्र उभयम् उपस्थितम् भवति न इति च वा इति च ।
 तत्र न इति अनेन प्रतिषिद्धे वा इति अनेन विकल्पः भविष्यति ।
 एवम् अपि विप्रतिषेधयोः युगपद्वचनानुपपत्तिः ।
 विप्रतिषेधयोः युगपद्वचनम् न उपपद्यते शुशाव शुशुवतुः शुशुवुः शिश्वाय शिश्वियतुः शिश्वियुः ।
 किम् कारणम् ।
 भवति इति चेत् न प्रतिषेधः ।
 भवति इति चेत् प्रतिषेधः न प्राप्नोति ।
 न इति चेत् न विधिः ।
 न इत् चेत् विधिः न सिध्यति ।
 सिद्धम् तु पूर्वस्य उत्तरेण बाधितत्वात् ।
 सिद्धम् एतत्. कथम् ।
 पूर्वविधिम् उत्तर्विधिः बाधते ।
 इतिकरणः अर्थनिर्देशाऋथः इति उक्तम् ।
 साध्वनुशासने अस्मिन् यस्य विभाषा तस्य साधुत्वम् ।
 साध्वनुशासने अस्मिन् शास्त्रे यस्य विभाषा क्रियते सः विभाषा साधुः स्यात् ।
 समासः च एव हि विभाषा ।
 तेन समासस्य एव विभाषा साधुत्वम् स्यात् ।
 अस्तु ।
 यः साधुः सः प्रयोक्ष्यते. असाधुः न प्रयोक्ष्यते ।
 न च एव हि कदा चित् राजपुरुषः इति अस्याम् अवस्थायाम् असाधुत्वम् इष्यते ।
 अपि च द्वेधाप्रतिपत्तिः ।
 द्वैधम् शब्दानाम् अप्रतिपत्तिः ।
 इच्छामः च पुनः विभाषाप्रदेशेषु द्वैधम् शब्दानाम् प्रतिपत्तिः स्यात् इति तत् च न सिध्यति ।
 यस्य पुनः कार्याः शब्दाः विभाषा असौ समासम् निर्वर्तयति ।
 यस्य अपि नित्याः शब्दाः तस्य अपि एषः न दोषः ।
 कथम् ।
 न विभाषाग्रहणेन साधुत्वम् अभिसम्बध्यते ।
 किम् तर्हि ।
 समाससञ्ज्ञा अभिसम्बध्यते समासः इति एषा सञ्ज्ञा विभाषा भवति इति ।
 तत् यथा मेध्यः पशुः विभाषितः ।
 मेध्यः अनड्वान् विभाषितः इति ।
 न एतत् विचार्यते अनड्वान् न अनड्वान् इति ।
 किम् तर्हि आलब्धव्यः न आलब्धव्यः इति ।
 कार्ये युगपदन्वाचययौगपद्यम् ।
 कार्येषु शब्देषु युगपत् अन्वाचयेन च यत् उच्यते तस्य युगपद्वचनता प्राप्नोति तव्यत्तव्यानीयरः , ढक् च मण्डूकात् इति ।
 यस्य पुनः नित्याः शब्दाः प्रयुक्तानाम् असौ साधुत्वम् अन्वाचष्टे ।
 ननु च यस्य अपि कार्याः तस्य अपि एषः न दोषः ।
 कथम् ।
 प्रत्ययः परः भवति इति उच्यते ।
 न च एकस्याः प्रकृतेः अनेकस्य प्रत्ययस्य युगपत् परत्वेन सम्भवः अस्ति ।
 न अपि ब्रूमः प्रत्ययमाला प्राप्नोति ।
 किम् तर्हि ।
 कर्तव्यम् इति प्रयोक्तव्ये युगपत् द्वितीयस्य तृतीयस्य च प्रयोगः प्राप्नोति ।
 न एषः दोषः ।
 अर्थगत्यर्थः शब्दप्रयोगः ।
 अर्थम् सम्प्रत्याययिष्यामि इति शब्दः प्रयुज्यते ।
 तत्र एकेन उक्तत्वात् तस्य अर्थस्य द्वितीयस्य प्रयोगेण न भवितव्यम् उक्तार्थानाम् अप्रयोगः इति ।
 आचार्यदेशशीलने च तद्विषयता ।
 आचार्यदेशशीलनेन यत् उच्यते तस्य तद्विषयता प्राप्नोति ।
 इकः ह्रस्वः अङ्यः गालवस्य प्राचाम् अवृद्धात् फिन् बहुलम् इति गालवाः एव ह्रस्वान् प्रयुञ्जीरन् प्राक्षु च एव हि फिन् स्यात् ।
 तत् यथा जमदग्निः वै एतत् पञ्चमम् अवदानम् अवाद्यत् तस्मात् न अजामदग्न्यः पञ्चावत्तम् जुहोति ।
 यस्य पुनः नित्याः शब्दाः गालवग्रहणम् तस्य पूजार्थम् देशग्रहणम् च कीर्त्यर्थम् ।
 ननु च यस्य अपि कार्याः तस्य अपि पूजार्थम् गालवग्रहणम् स्यात् देशग्रहम् च कीर्त्यर्थम् ।
 तत्कीर्तने च द्वेधाप्रतिपत्तिः ।
 तत्कीर्तने च द्वैधम् शब्दानाम् अप्रतिपत्तिः स्यात् ।
 इच्छामः च पुनः आचार्यग्रहणेषु देशग्रहणेषु च द्वैधम् शब्दानाम् प्रतिपत्तिः स्यात् इति तत् च न सिध्यति ।
 अशिष्यः वा विदितत्वात् ।
 अशिष्यः वा पुनः अयम् योगः ।
 किम् कारणम् ।
 विदितत्वात् ।
 यत् अनेन योगेन प्रार्थ्यते तस्य अर्थस्य विदितत्वात् ।
 ये अपि हि एताम् सञ्ज्ञाम् न आरभन्ते ते अपि विभाषा इति उक्ते अनित्यत्वम् अवगच्छन्ति ।
 याज्ञिकाः खलु अपि सञ्ज्ञाम् अनारभमाणाः विभाषा इति उक्ते अनित्यत्वम् अवगच्छन्ति ।
 तत् यथा ।
 मेध्यः पशुः विभाषितः ।
 मेध्यः अनड्वान् विभाषितः इति ।
 आलब्धव्यः न आलब्धव्यः इति गम्यते ।
 आचार्यः खलु अपि सञ्ज्ञाम् आरभमाणः भूयिष्ठम् अन्यैः अपि शब्दैः एतम् अर्थम् सम्प्रत्याययति बहुलम् अन्यतरस्याम् उभयथा वा एकेषाम् इति ।
 अप्राप्ते त्रिसंशयाः ।
 इतः उत्तरम् याः विभाषाः अनुक्रमिष्यामः अप्राप्ते ताः द्रष्टव्याः ।
 त्रिसंशयाः तु भवन्ति प्राप्ते अप्राप्ते उभयत्र वा इति ।
 द्वन्द्वे च विभाषा जसि प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 उभयशब्दः सर्वादिषु पठ्यते तयपः च अयजादेशः क्रियते ।
 तेन वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 अयच् प्रत्ययान्तरम् ।
 यदि प्रत्ययान्तरम् उभयी इति ईकारः न प्राप्नोति ।
 मा भूत् एवम् ।
 मात्रचः इति एवम् भविष्यति ।
 कथम् ।
 मात्रच् इति न इदम् प्रत्ययग्रहणम् ।
 किम् तर्हि ।
 प्रत्याहारग्रहणम् ।
 क्व सन्निविष्टानाम् प्रत्याहारः ।
 मात्रशब्दात् प्रभृति आ आयचः चकारात् ।
 यदि प्रत्याहारग्रहणम् कति तिष्ठन्ति अत्र अपि प्राप्नोति ।
 अतः इति वर्तते ।
 एवम् अपि तैलमात्रा घ्र्तमात्रा इति अत्र अपि प्राप्नोति ।
 सदृशस्य अपि असन्निविष्टस्य न भविष्यति प्रत्याहारेण ग्रहणम् ।
 ऊर्णोः विभाषा प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 असंयोगात् लिट् कित् इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 अन्यत् हि कित्त्वम् अन्यत् ङित्त्वम् ।
 एकम् चेत् ङित्कितौ ।
 यदि एकम् ङित्कितौ ततः अस्ति सन्देहः ।
 अथ हि नाना न अस्ति सन्देहः ।
 यदि अपि नाना एवम् अपि सन्देहः ।
 कथम् ।
 प्रौर्णुवि इति ।
 सार्वधातुकम् अपित् इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 विभाषा उपयमने प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 गन्धने इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 गन्धने इति निवृत्तम् ।
 अनुपसर्गात् वा प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 वृत्तिसर्गतायनेषु क्रमः इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 वृत्त्यादिषु इति निवृत्तम् ।
 विभाषा वृक्षमृगादीनाम् प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 जातिः अप्राणिनाम् इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 जातिः अप्राणिनाम् इति निवृत्तम् ।
 उषविदजागृभ्यः अन्यतरस्याम् प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 प्रत्ययान्तात् इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 प्रत्ययान्ताः धात्वन्तराणि ।
 दीपादीनाम् विभाषा प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 भावकर्मणोः इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 कर्तरि इति वर्तते ।
 एवम् अपि सन्देहः न्याय्ये वा कर्तरि कर्मकर्तरि वा इति ।
 न अस्ति सन्देहः ।
 सकर्मकस्य कर्ता कर्मवत् भवति अकर्मकाः च दीपादयः ।
 अकर्मकाः अपि वै सोपसर्गाः सकर्मकाः भवन्ति ।
 कर्मापदिष्टाः विधयः कर्मस्थभावकानाम् कर्मस्थक्रियाणाम् च भवन्ति कर्तृस्थभावकाः च दीपादयः ।
 विभाषा अग्रेप्रथमपूर्वेषु प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 आभीक्ष्ण्ये इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 आभीक्ष्ण्ये इति निवृत्तम् ।
 तृनादीनाम् विभाषा प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 आक्रोशे इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 आक्रोशे इति निवृत्तम् ।
 एकहलादौ पूरयितव्ये अन्यतरस्याम् ।
 प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 उदकस्य उदः सञ्ज्ञायाम् इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 सञ्ज्ञायाम् इति निवृत्तम् ।
 श्वादेः इञि पदान्तस्य अन्यतरस्याम् ।
 प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 इञि इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 इञि इति निवृत्तम् ।
 सपूर्वायाः प्रथमायाः विभाषा ।
 प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 चादिभिः योगे इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 चादिभिः योगे इति निवृत्तम् ।
 ग्रः यङि अचि विभाषा ।
 प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 यङि इति वा नित्ये प्राप्ते अन्यत्र वा अप्राप्ते उभयत्र वा इति ।
 अप्राप्ते ।
 अप्राप्ते ।
 यङि इति निवृत्तम्
 प्राप्ते च ।
 इतः उत्तरम् याः विभाषाः अनुक्रमिष्यामः प्राप्ते ताः द्रष्टव्याः ।
 त्रिसंशयाः तु भवन्ति प्राप्ते अप्राप्ते उभयत्र वा इति ।
 विभाषा विप्रलापे प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 व्यक्तवाचाम् इति वा नित्ये प्राप्ते अन्यत्र वा अप्राप्ते उभयत्र वा इति ।
 प्राप्ते ।
 व्यक्तवाचाम् इति हि वर्तते ।
 विभाषा उपपदेन प्रतीयमाने प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 स्वरितञितः इति वा नित्ये प्राप्ते अन्यत्र वा अप्राप्ते उभयत्र वा इति ।
 प्राप्ते ।
 स्वरितञितः इति हि वर्तते ।
 तिरः अन्तर्धौ विभाषा कृञि प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 अन्तर्धौ इति वा नित्ये प्राप्ते अन्यत्र वा अप्राप्ते उभयत्र वा इति ।
 प्राप्ते ।
 अन्तर्धौ इति हि वर्तते ।
 अधिः ईश्वरे विभाषा कृञि प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 ईश्वरे इति वा नित्ये प्राप्ते अन्यत्र वा अप्राप्ते उभयत्र वा इति ।
 प्राप्ते ।
 ईश्वरे इति हि वर्तते ।
 दिवः तदर्थस्य विभाषा उपसर्गे प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 तदर्थस्य इति वा नित्ये प्राप्ते अन्यत्र वा अप्राप्ते उभयत्र वा इति ।
 प्राप्ते ।
 तदर्थस्य इति वर्तते
 उभयत्र च ।
 इतः उत्तरम् याः विभाषाः अनुक्रमिष्यामः उभयत्र ताः द्रष्टव्याः ।
 त्रिसंशयाः तु भवन्ति प्राप्ते अप्राप्ते उभयत्र वा इति ।
 हृक्रोः अन्यतरस्याम् प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 गतिबुद्धिप्रत्यवसानार्थशब्दकर्माकर्मकाणाम् इति वा नित्ये प्राप्ते अन्यत्र वा अप्राप्ते उभयत्र वा इति ।
 उभयत्र ।
 प्राप्ते तावत् अभ्यवहारयति सैन्धवान् , अभ्यवहारयति सैन्धवैः , विकारयति सैन्धवान् , विकारयति सैन्धवैः ।
 अप्राप्ते हरति भारम् देवदत्तः ।
 हारयति भारम् देवदत्तम् , हारयति भारम् देवदत्तेन ।
 करोति कटम् देवदत्तः ।
 कारयति कटम् देवदत्तम् , कारयति कटम् देवदत्तेन ।
 न यदि विभाषा साकाङ्क्षे प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।यदि इति वा नित्ये प्राप्ते अन्यत्र वा अप्राप्ते उभयत्र वा इति ।
 उभयत्र ।
 प्राप्ते तावत् अभिजानासि देवदत्त यत् कश्मीरेषु वत्स्यामः , यत् कश्मीरेषु अवसाम , यत् तत्र ओदनान् भोक्ष्यामहे , यत् तत्र ओदनान् अभुञ्ज्महि ।
 अप्राप्ते अभिजानासि देवदत्त कश्मीरान् गमिष्यामः , कश्मीरान् अगच्छाम , तत्र ओदनाम् भोक्ष्यामहे , तत्र ओदनान् अभुञ्ज्महि ।
 विभाषा श्वेः प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।किति इति वा नित्ये प्राप्ते अन्यत्र वा अप्राप्ते उभयत्र वा इति ।
 उभयत्र ।
 प्राप्ते तावत् शुशुवतुः , शुशुवुः , शिश्वियतुः , शिश्वियुः ।
 अप्राप्ते शुशाव शुशविथ शिश्वाय शिश्वयिथ ।
 विभाषा सङ्घुषास्वनाम् सम्पूर्वात् घुषेः प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 घुषिः अविशब्दने इति वा नित्ये प्राप्ते अन्यत्र वा अप्राप्ते उभयत्र वा इति ।
 उभयत्र ।
 प्राप्ते तावत् सङ्घुष्टा रज्जुः , सङ्घुषिता रज्जुः ।
 अप्राप्ते सङ्घुष्टम् वाक्यम् , सङ्घुषितम् वाक्यम् ।
 आङ्पूर्वात् स्वनेः प्राप्ते अप्राप्ते उभयत्र वा इति सन्देहः ।
 कथम् च प्राप्ते कथम् वा अप्राप्ते कथम् वा उभयत्र ।
 मनसि इति वा नित्ये प्राप्ते अन्यत्र वा अप्राप्ते उभयत्र वा इति ।
 उभयत्र ।
 प्राप्ते तावत् आस्वान्तम् मनः , आस्वनितम् मनः ।
 अप्राप्ते आस्वान्तः देवदत्तः , आस्वनितः देवदत्तः इति ।
 fकिम् इयम् वाक्यस्य सम्प्रसारणसञ्ज्ञा क्रियते इक् यणः इति एतत् वाक्यम् सम्प्रसारणसञ्ज्ञम् भवति इति , आहोस्वित् वर्णस्य इक् यः यणः स्थाने सः सम्प्रसारणसञ्ज्ञः भवति इति ।
 कः च अत्र विशेषः ।
 सम्प्रसारणसञ्ज्ञायाम् वाक्यसञ्ज्ञा चेत् वर्णविधिः ।
 सम्प्रसारणसञ्ज्ञायाम् वाक्यसञ्ज्ञा चेत् वर्णविधिः न सिध्यति सम्प्रसारणात् परः पूर्वः भवति , सम्प्रसारणस्य दीर्घः भवति इति ।
 न हि वाक्यस्य सम्प्रसारणसञ्ज्ञायाम् सत्याम् एषः निर्देशः उपपद्यते न अपि एतयोः कार्ययोः सम्भवः अस्ति ।
 अस्तु तर्हि वर्णस्य ।
 वर्णसञ्ज्ञा चेत् निर्वृत्तिः । वर्णसञ्ज्ञा चेत् निर्वृत्तिः न सिध्यति ष्यङः सम्प्रसारणम् इति ।
 सः एव हि तावत् इक् दुर्लभः यस्य सञ्ज्ञा क्रियते ।
 अथ अपि कथम् चित् लभ्येत केन असु यणः स्थाने स्यात् ।
 अनेन एव हि असौ व्यवस्थाप्यते ।
 तत् एतत् इतरेतराश्रयम् भवति , इतरेतराश्रयाणि च कार्याणि न प्रकल्पन्ते ।
 विभक्तिविशेषनिर्देशः तु ज्ञापकः उभयसञ्ज्ञात्वस्य ।
 यत् अयम् विभक्तिविशेषैः निर्देशम् करोति सम्प्रसारणात् परः पूर्वः भवति सम्प्रसारणस्य दीर्घः भवति ष्यङः सम्प्रसारणम् इति तेन ज्ञायते उभयोः सञ्ज्ञा भवति इति ।
 यत् तावत् आह सम्प्रसारणात् परः पूर्वः भवति सम्प्रसारणस्य दीर्घः भवति इति तेन ज्ञायते वर्णस्य भवति इति ।
 यत् अपि आह ष्यङः सम्प्रसारणम् इति तेन ज्ञायते वाक्यस्य अपि सञ्ज्ञा भवति इति ।
 अथ वा पुनः अस्तु वाक्यस्य एव ।
 ननु च उक्तम् सम्प्रसारणसञ्ज्ञायाम् वाक्यसञ्ज्ञा चेत् वर्णविधिः इति ।
 न एषः दोषः ।
 यथा काकात् जातः काकः , श्येनात् जातः श्येनः एवम् सम्प्रसारणात् जातम् सम्प्रसारणम् ।
 यत् तत् सम्प्रसारणात् जातम् सम्प्रसारणम् तस्मात् परः पूर्वः भवति तस्य दीर्घः भवति इति ।
 अथ वा दृश्यन्ते हि वाक्येषु वाक्यैकदेशान् प्रयुञ्जानाः पदेषु च पदैकदेशान् ।
 वाक्येषु तावत् वाक्यैकदेशान् प्रविश पिण्डीम् , प्रविश तर्पर्णम् ।
 पदेषु पदैकदेशान् देवदत्तः दत्तः , सत्यभामा भामा इति ।
 एवम् इह अपि सम्प्रसारणनिर्वृत्तात् सम्प्रसारणनिर्वृत्तस्य इति एतस्य वाक्यस्य अर्थे सम्प्रसारणात् सम्प्रसारणस्य इति वाक्यैकदेशः प्रयुज्यते ।
 तेन निर्वृत्तस्य विधिम् विज्ञास्यामः ।
 सम्प्रसारणनिर्वृत्तात् सम्प्रसारणनिर्वृत्तस्य इति ।
 अथ वा आह अयम् सम्प्रसारणात् परः पूर्वः भवति सम्प्रसारणस्य दीर्घः भवति इति ।
 न च वाक्यस्य सम्प्रसारणसञ्ज्ञायाम् सत्याम् एषः निर्देशः उपपद्यते न अपि एतयोः कार्ययोः सम्भवः अस्ति ।
 तत्र वचनात् भविष्यति ।
 अथ वा पुनः अस्तु वर्णस्य ।
 ननु च उक्तम् वर्णसञ्ज्ञा चेत् निर्वृत्तिः इति ।
 न एषः दोषः ।
 इतरेतराश्रयमात्रम् एतत् चोदितम् ।
 सर्वाणि च इतरेतराश्रयाणि एकत्वेन परिहृतानि सिद्धम् तु नित्यशब्दत्वात् इति ।
 न इदम् तुल्यम् अन्यैः इतरेतराश्रयैः ।
 न हि तत्र किम् चित् उच्यते अस्य स्थाने ये आकारैकारौकाराः भाव्यन्ते ते वृद्धिसञ्ज्ञाः भवन्ति इति ।
 इह पुनः उच्यते इक् यः यणः स्थाने सः सम्प्रसारणसञ्ज्ञः भवति इति ।
 एवम् तर्हि भाविनी इयम् सञ्ज्ञा विज्ञास्यते ।
 तत् यथा कः चित् कम् चित् तन्तुवायम् आह अस्य सूत्रस्य शाटकम् वय इति ।
 सः पश्यति यदि शाटकः न वातव्यः अथ वातव्यः न शाटकः ।
 शाटकः वातव्यः इति विप्रतिषिद्धम् ।
 भाविनी खलु अस्य सञ्ज्ञा अभिप्रेता ।
 सः मन्ये वातव्यः यस्मिन् उते शाटकः इति एतत् भवति इति ।
 एवम् इह अपि सः यणः स्थाने भवति यस्य अभिनिर्वृत्तस्य सम्प्रसारणम् इति एषा सञ्ज्ञा भविष्यति ।
 अथ वा इजादियजादिप्रवृत्तिः च एव हि लोके लक्ष्यते ।
 यजाद्युपदेशात् तु इजादिनिवृत्तिः प्रसक्ता ।
 प्रयुञ्जते च पुनः लोकाः इष्टम् उप्तम् इति ।
 ते मन्यामहे अस्य यणः स्थाने इमम् इकम् प्रयुञ्जते इति ।
 तत्र तस्य असाध्वभिमतस्य शास्त्रेण साधुत्वम् अवस्थाप्यते किति साधुः भवति ङिति साधुः भवति इति ।
 समासनिर्देशः अयम् ।
 तत्र न ज्ञायते कः आदिः कः अन्तः इति ।
 तत् यथा अजाविधनौ देवदत्तयज्ञदत्तौ इति उक्ते न ज्ञायते कस्य अजाः धनम् कस्य अवयः इति ।
 यदि अपि तावत् लोके एषः दृष्टान्तः दृष्टान्तस्य अपि पुरुषारम्भः निवर्तकः भवति ।
 अस्ति च इह कः चित् पुरुषारम्भः ।
 अस्ति इति आह ।
 कः ।
 सङ्ख्यातनुदेशः नाम ।
 कौ पुनः टकितौ आद्यन्तौ भवतः ।
 आगमौ इति आह ।
 युक्तम् पुनः यत् नित्येषु नाम शब्देषु आगमशासनम् स्यात् न नित्येषु शब्देषु कूटस्थैः अविचालिभिः वर्णैः भवितव्यम् अनपायोपजनविकारिभिः ।
 आगमः च नाम अपूर्वः शब्दोपजनः ।
 अथ युक्तम् यत् नित्येषु शब्देषु आदेशाः स्युः ।
 बाढम् युक्तम् ।
 शब्दान्तरैः इह भवितव्यम् ।
 तत्र शब्दान्तरात् शब्दान्तरस्य प्रतिपत्तिः युक्ता ।
 आदेशाः तर्हि इमे भविष्यन्ति अनागमकानाम् सागमकाः ।
 तत् कथम् ।
 सञ्ज्ञाधिकारः अयम् ।
 आद्यन्तौ च इह सङ्कीर्त्येते ।
 टकार्ककारौ इतौ उदाह्रियेते ।
 तत्र आद्यन्तयोः टकारककारौ इतौ सञ्ज्ञे भविष्यतः ।
 तत्र आर्धधातुकस्य इट् वलादेः इति उपस्थितम् इदम् भवति आदिः इति ।
 तेन इकारादिः आदेशः भविष्यति ।
 एतावत् इह सूत्रम् इट् इति ।
 कथम् पुनः इयता सूत्रेण इकारादिः आदेशः लभ्यः ।
 लभ्यः इति आह ।
 कथम्. बहुव्रीहिनिर्देशात् ।
 बहुव्रीहिनिर्देशः अयम् इकारः आदिः अस्य इति ।
 यदि अपि तावत् अत्र एतत् शक्यते वकुत्म् इह कथम् लुङ्लङ्लृङ्क्षु अट् उदात्तः इति यत्र अशक्यम् उदात्तग्रहणेन अकारः विशेषयितुम् ।
 तत्र कः दोषः ।
 अङ्गस्य उदात्तत्वम् प्रसज्येत ।
 न एषः दोषः ।
 त्रिपदः अयम् बहुव्रीहिः ।
 तत्र वाक्ये एव उदात्तग्रहणेन अकारः विशेष्यते अकारः उदात्तः आदिः अस्य इति ।
 यत्र तर्हि अनुवृत्त्या एतत् भवति आट् अजादीनाम् इति ।
 वक्ष्यति एतत् अजादीनाम् अटा सिद्धम् इति ।
 अथ वा यत् तावत् अयम् सामान्येन शक्नोति उपदेष्टुम् तत् तावत् उपदिशति प्रकृतिम् ततः वलादि आर्धधातुकम् ततः पश्चात् इकारम् ।
 तेन अयम् विशेषेण शब्दान्तरम् समुदायम् प्रतिपद्यते ।
 तत् यथा खदिरबुर्बुरयोः खदिरबुर्बुरौ गौरकाण्डौ सूक्ष्मपर्णौ ।
 ततः पश्चात् आह कण्टकवान् खदिरः इति ।
 तेन असौ विशेषेण द्रव्यान्तरम् समुदायम् प्रतिपद्यते ।
 अथ वा एतया आनुपूर्व्या अयम् शब्दान्तरम् उपदिशति प्रकृतिम् ततः वलादि आर्धधातुकम् ततः पश्चात् इकारम् यस्मिन् तस्य आगमबुद्धिः भवति ।
 टकितोः आद्यन्तविधाने प्रत्ययप्रतिषेधः ।
 टकितोः आद्यन्तविधाने प्रत्ययस्य प्रतिषेधः वक्तव्यः ।
 प्रत्ययः आदिः अन्तः वा मा भूत् चरेः टः आतः अनुपसर्गे कः इति ।
 परवचनात् सिद्धम् ।
 परवचनात् प्रत्ययः आदिः अन्तः वा न भविष्यति ।
 परवचनात् सिद्धम् इति चेत् न अपवादत्वात् ।
 परवचनात् सिद्धम् इति चेत् न ।
 किम् कारणम् ।
 अपवादत्वात् ।
 अपवादः अयम् योगः ।
 तत् यथा मित् अचः अन्त्यात् परः इति एषः योगः स्थानेयोगत्वस्य प्रत्ययपरत्वस्य च अपवादः ।
 विषमः उपन्यासः ।
 युक्तम् तत्र यत् अनवकाशम् मित्करणम् स्थानेयोगत्वम् प्रत्ययपरत्वम् च बाधते ।
 इह पुनः उभयम् सावकासम् ।
 कः अवकाशः ।
 टित्करणस्य अवकाशः टितः इति ईकारः यथा स्यात् ।
 कित्करणस्य अवकाशः किति इति आकारलोपः यथा स्यात् ।
 प्रयोजनम् नाम तत् वक्तव्यम् यत् नियोगतः स्यात् ।
 यदि च अयम् नियोगतः परः स्यात् ततः एतत् प्रयोजनम् स्यात् ।
 कुतः नु खलु एतत् टित्करणात् अयम् परः भविष्यति न पुनः आदिः इति कित्करणात् च परः भविष्यति न पुनः अन्तः इति ।
 टितः खलु अपि एषः परिहारः यत्र न अस्ति सम्भवः यत् परः च स्यात् आदिः च ।
 कितः तु अपरिहारः ।
 अस्ति हि सम्भवः यत् परः च स्यात् अन्तः च ।
 तत्र कः दोषः ।
 उपसर्गे घोः किः आध्योः , प्रध्योः ।
 नोङ्धात्वोः इति प्रतिषेधः प्रसज्येत ।
 टितः च अपि अपरिहारः ।
 स्यात् एव हि अयम् टित्करणात् आदिः न पुनः परः ।
 क्व तर्हि इदानीम् इदम् स्यात् टितः ईकारः भवति इति ।
 यः उभयवान् गापोः टक् इति ।
 सिद्धम् तु षष्ठ्यधिकारे वचनात् ।
 सिद्धम् एतत् ।
 कथम् ।
 षष्ठ्यधिकारे अयम् योगः करत्व्यः आद्यन्तौ टकितौ षष्ठीनिर्दिष्टस्य इति ।
 आद्यन्तयोः वा षष्थ्यर्थत्वात् तदभावे असम्प्रत्ययः ।
 आद्यन्तयोः वा षष्थ्यर्थत्वात् षष्ठ्याः अभावे असम्प्रत्ययः ।
 आदिः अन्तः वा न भविष्यति ।
 युक्तम् पुनः यत् शब्दनिमित्तकः नाम अर्थः स्यात् न अर्थनिमित्तकेन शब्देन भवितव्यम् ।
 अर्थनिमित्तकः एव शब्दः ।
 तत् कथम् ।
 आद्यन्तौ षष्ठ्यर्थौ ।
 न च अत्र षष्ठीम् पश्यामः ।
 ते मन्यामहे आद्यन्तौ एव अत्र न स्तः ।
 तयोः अभावे षष्ठी अपि न भवति इति ।
 किमर्थम् इदम् उच्यते ।
 मित् अचः अन्त्यात् परः इति स्थानपरप्रत्ययापवादः ।
 मित् अचः अन्त्यात् परः इति उच्यते स्थानेयोगत्वस्य प्रत्ययपरत्वस्य च अपवादः ।
 स्थानेयोगत्वस्य तावत् कुण्डानि वनानि पयांसि यशांसि ।
 प्रत्ययपरत्वस्य भिनत्ति छिनत्ति ।
 भवेत् इदम् युक्तम् उदाहरणम् कुण्डानि वनानि यत्र न अस्ति सम्भवः यत् अयम् अचः अन्य्तात् परः च स्यात् स्थाने च इति ।
 इदम् तु अयुक्तम् पयांसि यशांसि ।
 अस्ति हि सम्भवः यत् अचः अन्य्तात् परः च स्यात् स्थाने च ।
 एतत् अपि युक्तम् ।
 कथम् ।
 न एव ईश्वरः आज्ञापयति न अपि धर्मसूत्रकाराः पठन्ति अपवादैः उत्सर्गाः बाध्यन्ताम् इति ।
 किम् तर्हि ।
 लौकिकः अयम् दृष्टान्तः ।
 लोके हि सति अपि सम्भवे बाधनम् भवति ।
 तत् यथा दधि ब्राह्मणेभ्यः दीयताम् तक्रम् कौण्डिन्याय इति सति अपि सम्भवे दधिदानस्य तक्रदानम् निवर्तकम् भवति ।
 एवम् इह अपि सति अपि सम्भवे अचाम् अन्त्यात् परत्वम् षष्ठीस्थानेयोगत्वम् बाधिष्यते ।
 अन्त्यात् पूर्वः मस्जेः अनुषङ्गसंयोगादिलोपार्थम् ।
 अन्त्यात् पूर्वः मस्जेः मित् वक्तव्यः ।
 किम् प्रयोजनम् ।
 अनुषङ्गसंयोगादिलोपार्थम् ।
 अनुषङ्गलोपार्थम् संयोगादिलोपार्थम् च ।
 अनुषङ्गलोपार्थम् तावत् मग्नः , मग्नवान् ।
 संयोगादिलोपार्थम् मङ्क्ता मङ्क्तुम् , मङ्क्तव्यम् ।
 भर्जिमर्च्योः च ।
 भर्जिमर्च्योः च अन्त्यात् पूर्वः मित् वक्तव्यः ।
 भरूजा मरीचयः इति ।
 सः तर्हि वक्तव्यः ।
 न वक्तव्यः ।
 निपातनात् सिद्धम् ।
 किम् निपातनम् ।
 भरूजाशब्दः अङ्गुल्यादिषु पठ्यते मरीचिशब्दः बाह्वादिषु ।
 किम् पुनः अयम् पूर्वान्तः आहोस्वित् परादिः आहोस्वित् अभक्तः ।
 कथम् च अयम् पूर्वान्तः स्यात् कथम् वा परादिः कथम् वा अभक्तः ।
 यदि अन्तः इति वर्तते ततः पूर्वान्तः ।
 अथ आदिः इति वर्तते ततः परादिः ।
 अथ उभयम् निवृत्तम् ततः अभक्तः ।
 कः च अत्र विशेषः ।
 अभक्ते दीर्घनलोपस्वरणत्वानुस्वारशीभावाः ।
 यदि अभक्तः दीर्घत्वम् न प्राप्नोति कुण्डानि वनानि ।
 नोपधायाः सर्वनामस्थाने च असम्बुद्धौ इति दीर्घत्वम् न प्राप्नोति ।
 दीर्घ ।
 नलोप नलोपः च न सिध्यति अग्ने त्री ते वजिना त्री सधस्था , त ता पिण्डानाम् ।
 नलोपः प्रातिपदिकान्तस्य इति नलोपः न प्राप्नोति ।
 नलोप ।
 स्वर स्वरः च न सिध्यति सर्वाणि ज्योतींषि ।
 सर्वस्य सुपि इति आद्युदात्तत्वम् न प्राप्नोति ।
 स्वर ।
 णत्व णत्वम् च न सिध्यति माषवापाणि व्रीहिवापाणि ।
 पूर्वान्ते प्रातिपदिकान्तनकारस्य इति सिद्धम् , परादौ विभक्तिनकारस्य , अभक्ते नुमः ग्रहणम् कर्तव्यम् ।
 न कर्तव्यम् ।
 क्रियते न्यासे एव प्रातिपदिकान्तनुम्विभक्तिषु इति ।
 णत्व ।
 अनुस्वार अनुस्वारः च न सिध्यति द्विषन्तपः , परन्तपः ।
 मः अनुस्वारः हलि इति अनुस्वारः न प्राप्नोति ।
 मा भूत् एवम् ।
 नः च अपदान्तस्य झलि इति एवम् भविष्यति ।
 यः तर्हि न झल्परः वहंलिहः गौः , अभ्रंलिहः वायुः ।
 अनुस्वार ।
 शीभाव शीभावः च न सिध्यति त्रपुणी जतुनी तुम्बुरुणी ।
 नपुंसकात् उत्तरस्य औङः शीभावः भवति इति शीभावः न प्राप्नोति ।
 शीभाव ।
 एवम् तर्हि परादिः करिष्यते ।
 परादौ गुणवृद्ध्यौत्त्वदीर्घनलोपानुस्वारशीभावेनकारप्रतिषेधः ।
 यदि परादिः गुणः प्रतिषेध्यः त्रपुणे जतुने तुम्बुरुणे ।
 घेः ङिति इति गुणः प्राप्नोति ।
 गुण ।
 वृद्धि वृद्धिः प्रतिषेध्या अतिसखीनि ब्राह्मणकुलानि ।
 सख्युः असम्बुद्धौ इति णित्त्वे अचः ञ्णिति इति वृद्धिः प्राप्नोति ।
 वृद्धि ।
 औत्त्व औत्त्वम् च प्रतिषेध्यम् त्रपुणि जतुनि तुम्बुरुणि ।
 इदुद्भ्याम् औत् अत् च घेः इति औत्त्वम् प्राप्नोति ।
 औत्त्व ।
 दीर्घ दीर्घत्वम् च न सिध्यति कुण्डानि वनानि ।
 नोपधायाः सर्वनामस्थाने च असम्बुद्धौ इति दीर्घत्वम् न प्राप्नोति ।
 मा भूत् एवम् ।
 अतः दीर्घः यञि सुपि च इति एवम् भविष्यति ।
 इह तर्हि अस्थीनि दधीनि प्रियसखीनि ब्राह्मणकुलानि ।
 दीर्घ ।
 नलोप नलोपः च न सिध्यति अग्ने त्री ते वजिना त्री सधस्था , त ता पिण्डानाम् ।
 नलोपः प्रातिपदिकान्तस्य इति नलोपः न प्राप्नोति ।
 नलोप ।
 अनुस्वार अनुस्वारः च न सिध्यति द्विषन्तपः , परन्तपः ।
 मः अनुस्वारः हलि इति अनुस्वारः न प्राप्नोति ।
 मा भूत् एवम् ।
 नः च अपदान्तस्य झलि इति एवम् भविष्यति ।
 यः तर्हि न झल्परः वहंलिहः गौः , अभ्रंलिहः वायुः ।
 अनुस्वार ।
 शीभावेनकारप्रतिषेधः शीभावे नकारस्य प्रतिषेधः वक्तव्यः त्रपुणी जतुनी तुम्बुरुणी ।
 सनुम्कस्य शीभावः प्राप्नोति ।
 न एषः दोषः ।
 निर्दिश्यमानस्य आदेशाः भवन्ति इति एवम् न भविष्यति ।
 यः तर्हि निर्दिश्यते तस्य न प्राप्नोति ।
 कस्मात् ।
 नुमा व्यवहितत्वात् ।
 एवम् तर्हि पूर्वान्तः करिष्यते ।
 पूर्वान्ते नपुंसकोपसर्जनह्रस्वत्वम् द्विगुस्वरः च ।
 यदि पूर्वन्तः क्रियते नपुंसकोपसर्जनह्रस्वत्वम् द्विगुस्वरः च न सिध्यति ।
 नपुंसकोपसर्जनह्रस्वत्वम् आराशस्त्रिणी धानाशष्कुलिनी निष्कौशाम्बिनी निर्वाराणसिनी ।
 द्विगुस्वर पञ्चारत्निनी दशारत्निनी ।
 नुमि कृते अनन्त्यत्वात् एते विधयः न प्राप्नुन्वन्ति ।
 न वा बहिरङ्गलक्षणत्वात् ।
 न वा एषः दोषः ।
 किम् कारणम् ।
 बहिरङ्गलक्षणत्वात् ।
 बहिरङ्गः नुम् , अन्तरङ्गाः एते विधयः ।
 असिद्धम् बहिरङ्गम् अन्तरङ्गे ।
 द्विगुस्वरे भूयान् परिहारः सङ्घातभक्तः असौ न उत्सहते अवयवस्य इगन्तताम् विहन्तुम् इति कृत्वा द्विगुस्वरः भविष्यति ।
 किमर्थम् इदम् उच्यते ।
 एचः इक् सवर्णाकारनिवृत्त्यर्थम् ।
 एचः इक् भवति इति उच्यते सवर्णनिवृत्त्यर्थम् अकारनिवृत्त्यर्थम् च ।
 सवर्ण्निवृत्त्यर्थम् तावत् एङः ह्रस्वशासनेषु अर्धः एकारः अर्धः ओकारः वा मा भूत् इति ।
 अकारनिवृत्त्यर्थम् च ।
 इमौ ऐचौ समाहारवर्णौ ।
 मात्रा अवर्णस्य मात्रा इवर्णोवर्णयोः ।
 तयोः ह्रस्वशासनेषु कदा चित् अवर्णः स्यात् कदा चित् इवर्णोवर्णौ ।
 मा कदा चित् अवर्णम् भूत् इति एवमर्थम् इदम् उच्यते ।
 अस्ति प्रयोजनम् एतत् ।
 किम् तर्हि इति ।
 दीर्घप्रसङ्गः ।
 दीर्घाः तु इकः प्राप्नुवन्ति ।
 किम् कारणम् ।
 स्थाने अन्तरतमः भवति इति ।
 ननु च ह्रस्वादेशे इति उच्यते ।
 तेन दीर्घाः न भविष्यन्ति ।
 विष्यार्थम् एतत् स्यात् ।
 एचः ह्रस्वप्रसङ्गे इक् भवति इति ।
 दीर्घाप्रसङ्गः तु निवर्तकत्वात् ।
 दीर्घाणाम् तु इकाम् अप्रसङ्गः ।
 किम् कारणम् ।
 निवर्तकत्वात् ।
 न अनेन इकः निर्वर्त्यन्ते ।
 किम् तर्हि ।
 अनिकः निवर्त्यन्ते ।
 सिद्धाः एव ह्रस्वाः इकः च अनिकः च ।
 तत्र अनेन अनिकः निवर्त्यन्ते ।
 सवर्णनिवृत्त्यर्थेन तावत् न अर्थः ।
 सिद्धम् एङः सस्थानत्वात् ।
 सिद्धम् एतत् ।
 कथम् ।
 एङः सस्थानत्वात् इकारोकारौ भविष्यतः ।
 अर्धः एकारः अरधः ओकारः वा न भविष्यति ।
 ननु च एङः सस्थानतरौ अर्धः एकारौकारौ ।
 न तौ स्तः ।
 यदि हि तौ स्याताम् तौ एव अयम् उपदिशेत् ।
 ननु च भोः छन्दोगानाम् सात्यमुग्रिराणायनीयाः अर्धम् एकारम् अर्धम् ओकारम् च अधीयते सुजाते एश्वसूनृते , अध्वर्यो ओद्रिभिः सुतम् , शुक्रम् ते एन्यत् यजतम् ते एन्यत् इति ।
 पार्षदकृतिः एषा तत्रभवताम् ।
 न एव लोके न अन्यस्मिन् वेदे अर्धः एकारः अर्धः ओकारः वा अस्ति ।
 अकारनिवृत्त्यर्थेन अपि न अर्थः ।
 ऐचोः च उत्तरभूयस्त्वात् ।
 ऐचोः च उत्तरभूयस्त्वात् अवर्णः न भविष्यति ।
 भूयसी मात्रा इवर्णोवर्णयोः अल्पीयसी अवर्णस्य ।
 भूयसः एव ग्रहणानि भविष्यन्ति ।
 तत् यथा ब्राह्मणग्रामः आनीयताम् इति उच्यते तत्र च अवरतः पञ्चकारुकी भवति ।
 किम् इदम् स्थानेयोगा इति ।
 स्थाने योगः अस्याः सा इयम् स्थानेयोगा ।
 सप्तम्यलोपः निपातनात् ।
 तृतियाया वा एत्वम् स्थानेन योगः अस्याः सा इयम् स्थानेयोगा ।
 किमर्थम् पुनः इदम् उच्यते ।
 षष्ठ्याः स्थानेयोगवचनम् नियमार्थम् ।
 नियमाऋथः अयम् आरम्भः ।
 एकशतम् षष्ठ्यर्थाः यावन्तः वा ते सर्वे षष्ठ्याम् उच्चारितायाम् प्राप्नुवन्ति ।
 इष्यते च व्याकरणे या षष्ठी सा स्थानेयोगा एव स्यात् इति ।
 तत् च अन्तरेण यत्नम् न सिध्यति इति षष्ठ्याः स्थानेयोगवचनम् नियमार्थम् ।
 एवमर्थम् इदम् उच्यते ।
 अस्ति प्रयोजनम् एतत् ।
 किम् तर्हि इति ।
 अवयवषष्ठ्यादिषु अतिप्रसङ्गः शासः गोहः इति ।
 अवयवषष्ठ्यादयः तु न सिध्यन्ति ।
 तत्र कः दोषः ।
 शासः इत् अङ्हलोः इति शासेः च अन्त्यस्य स्यात् उपधामात्रस्य च ।
 ऊत् उपधायाः गोहः इति गोहः च अन्त्यस्य स्यात् उपधामात्रस्य च ।
 अवयवषष्ठ्यादीनाम् च अप्राप्तिः योगस्य असन्दिग्धत्वात् ।
 अवयवषष्ठ्यादीनाम् च नियमस्य अप्राप्तिः ।
 किम् कारणम् ।
 योगस्य असन्दिग्धत्वात् ।
 सन्देहे नियमः न च अवयवषष्ठ्यादिषु सन्देहः ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते. लौकिकः अयम् दृष्टाण्तः ।
 तत् यथा लोके कम् चित् कः चित् पृच्छति ग्रामान्तरम् गमिष्यामि पन्थानम् मे भवान् उपदिशतु इति ।
 सः तस्मै आचष्टे ।
 अमुष्मिन् अवकाशे हस्तदक्षिणः ग्रहीतव्यः अमुष्मिन् अवकाशे हस्तवामः इति ।
 यः तु अत्र तिर्यक्पथः भवति न तस्मिन् सन्देहः इति कृत्वा न असौ उपदिश्यते ।
 एवम् इह अपि सन्देहे नियमः न च अवयवषष्ठ्यादिषु सन्देहः ।
 अथ वा स्थाने अयोगा स्थानेयोगा किम् इदम् अयोगा इति ।
 अव्यक्तयोगा अयोगा ।
 अथ वा योगवती योगा ।
 का पुनः योगवती ।
 यस्याः बहवः योगाः ।
 कुतः एतत् ।
 भूम्नि हि मतुप् भवति ।
 विशिष्टा वा षष्ठी स्थानेयोगा ।
 अथ वा किम् चिद् लिङ्गम् आसज्य वक्ष्यामि इत्थंलिङ्गा षष्ठी स्थानेयोगा भवति इति ।
 न तत् लिङ्गम् अवयवषष्ठ्यादिषु करिष्यते ।
 यदि एवम् शासः इत् अङ्हलोः शा हौ शासिग्रहणम् कर्तव्यम् स्थानेयोगार्थम् लिङ्गम् आसङ्क्ष्यामि इति ।
 न कर्तव्यम् ।
 यत् एव अदः पुरस्तात् अवयवषष्ठ्यर्थम् प्रकृतम् एतत् उत्तरत्र अनुवृत्तम् सत् स्थानेयोगार्थम् भविष्यति ।
 कथम् ।
 अधिकारः नाम त्रिप्रकारः ।
 कः चित् एकदेशस्थः सर्वम् शास्त्रम् अभिज्वलयति यथा प्रदीपः सुप्रविज्वलितः सर्वम् वेश्म अभिज्वलयति ।
 अपरः अधिकारः यथा रज्ज्वा अयसा वा बद्धम् काष्ठम् अनुकृष्यते तद्वत् अनुकृष्यते चकारेण ।
 अपरः अधिकारः प्रतियोगम् तस्य अनिर्देशार्थः इति योगे योगे उपतिष्ठते ।
 तत् यदा एषः पक्षः अधिकारः प्रतियोगम् तस्य अनिर्देशार्थः इति तदा हि यत् एव अदः पुरस्तात् अवयवषष्ठ्यर्थम् प्रकऋतम् एतत् उत्तरत्र अनुवृत्तम् सत् स्थानेयोगार्थम् भविष्यति ।
 सम्प्रत्ययमात्रम् एतत् भवति ।
 न हि अनुच्चार्य शब्दम् लिङ्गम् शक्यम् आसङ्क्तुम् ।
 एवम् तर्हि आदेशे तत् लिङ्गम् करिष्यते तत् प्रकृतिम् आस्कन्त्स्यति ।
 यदि नियमः क्रियते यत्र एका षष्ठी अनेकम् च विशेष्यम् तत्र न सिध्यति अङ्गस्य , हलः , अणः , सम्प्रसारणस्य इति ।
 हल् अपि विशेष्यः अण् अपि विशेष्यः सम्प्रसारणम् अपि विशेष्यम् ।
 असति पुनः नियमे कामचारः एकया षष्थ्या अनेकम् विशेषयितुम् ।
 तत् यथा ।
 देवदत्तस्य पुत्रः पाणिः कम्बलः इति ।
 तस्मात् न अर्थः नियमेन ।
 ननु च उक्तम् एकशतम् षष्ठ्यर्थाः यावन्तः वा ते सर्वे षष्ठ्याम् उच्चारितायाम् प्राप्नुवन्ति इति ।
 न एषः दोषः ।
 यदि अपि लोके बहवः अभिसम्बन्धाः आर्थाः यौनाः मौखाः स्रौवाः च शब्दस्य तु शब्देन कः अन्यः अभिसम्बन्धः भवितुम् अर्हति अन्यत् अतः स्थानात् ।
 शब्दस्य अपि शब्देन अनन्तरादयः अभिसम्बन्धाः ।
 अस्तेः भूः भवति इति सन्देहः स्थाने अनन्तरे समीपे इति ।
 सन्देहमात्रम् एतत् भवति ।
 सर्वसन्देहेषु च इदम् उपतिष्ठते व्याख्यानतः विशेषप्रतिपत्तिः न हि सन्देहात् अलक्षणम् इति ।
 स्थाने इति व्याख्यास्यामः ।
 न तर्हि इदानीम् अयम् योगः वक्तव्यः ।
 वक्तव्यः च ।
 किम् प्रयोजनम् ।
 षष्ठ्यन्तम् स्थानेन यथा युज्येत यतः षष्ठी उच्चारिता ।
 किम् कृतम् भवति ।
 निर्दिश्यमानस्य आदेशाः भवन्ति इति एषा परिभाषा न कर्तव्या भवति ।
 किम् उदाहरणम् ।
 इकः यण् अचि दधि अत्र मधु अत्र तालुस्थानस्य तालुस्थानः ओष्ठस्थानस्य ओष्ठस्थानः यथा स्यात् ।
 न एतत् अस्ति ।
 सङ्ख्यातानुदेशेन अपि एतत् सिद्धम् ।
 इदम् तर्हि तस्थस्थमिपाम् ताम्तम्तामः इति एकार्थस्य एकार्थः द्व्यर्थस्य द्व्यर्थः बह्वर्थस्य बहुवर्थः यथा स्यात् ।
 ननु च एतत् अपि सङ्ख्यातानुदेशेन एव सिद्धम् ।
 इदम् तर्हि अकः सवर्णे दीर्घः इति दण्डाग्रम् , क्षुपाग्रम् , दधि इन्द्रः , मधु उष्ट्रः इति कण्ठस्थानयोः कण्ठस्थानः तालुस्थानयोः तालुस्थानः ओष्ठस्थानयोः ओष्ठस्थानः यथा स्यात् इति ।
 अथ स्थाने इति वर्तमाने पुनः स्थानग्रहणम् किमर्थम् ।
 यत्र अनेकविधम् आन्तर्यम् तत्र स्थानतः एव आन्तर्यम् बलीयः यथा स्यात् ।
 किम् पुनः तत् ।
 चेता स्तोता प्रमाणतः अकारः गुणः प्राप्नोति स्थानतः एकारौकारौ ।
 पुनः स्थानग्रहणात् एकारौकारौ भवतः ।
 अथ तमब्ग्रहणम् किमर्थम् ।
 झयः हः अन्यतरस्याम् इति अत्र सोष्मणः सोष्माणः इति द्वितीयाः प्रसक्ताः नादवतः नादवन्तः इति तृतीयाः ।
 तमप्ग्रहणेन सोष्माणः नादवन्तः च ते भवन्ति चतुर्थाः वाग् घसति त्रिष्टुब् भसति इति ।
 किमर्थम् पुनः इदम् उच्यते ।
 स्थानिनः एकत्वनिर्देशात् अनेकादेशनिर्देशात् च सर्वप्रसङ्गः तस्मात् स्थानेन्तरतमवचनम् । स्थानी एकत्वेन निर्दिश्यते अकः इति , अनेकः च पुनः आदेशः प्रतिनिर्दिश्यते दीर्घः इति ।
 स्थानिनः एकत्वनिर्देशात् अनेकादेशनिर्देशात् च सर्वप्रसङ्गः ।
 सर्वे सर्वत्र प्राप्नुवन्ति ।
 इष्यते च अन्तरतमाः एव स्युः इति ।
 तत् च अन्तरेण यत्नम् न सिध्यति ।
 तस्मात् स्थाने अन्तरतमः इति वचनम् नियमार्थम् ।
 एवमर्थम् इदम् उच्यते ।
 अस्ति प्रयोजनम् एतत् ।
 किम् तर्हि इति ।
 यथा पुनः इयम् अन्तरतमनिर्वृत्त्तिः सा किम् प्रकृतितः भवति स्थानिनि अन्तरतमे षष्ठी , आहोस्वित् आदेशतः स्थाने प्राप्यमाणानाम् अन्तरतमः आदेशः भवति इति ।
 कुतः पुनः इयम् विचारणा ।
 उभयथा अपि तुल्या संहिता स्थानेन्तरतम , उरण् रपरः इति ।
 किम् च अतः ।
 यदि प्रकृतितः इकः यण् अचि यणाम् ये अन्तरतमाः इकः तत्र षष्ठी , यत्र षष्ठी तत्र आदेशाः भवन्ति इति इह एव स्यात् दधि अत्र मधु अत्र ।
 कुमारी अत्र ब्रह्मबन्ध्वर्थम् इति अत्र न स्यात् ।
 आदेशतः पुनः अन्तरतमनिर्वृत्तौ सत्याम् सर्वत्र षष्ठी , यत्र षष्ठी तत्र आदेशाः भवन्ति इति सर्वत्र सिद्धम् भवति ।
 तथा इकः गुणवृद्धी गुणवृद्ध्योः ये अन्तरतमाः इकः तत्र षष्ठी , यत्र षष्ठी तत्र आदेशाः भवन्ति इति इह एव स्यात् नेता लविता नायकः लावकः ।
 चेता स्तोता चायकः स्तावकः इति अत्र न स्यात् ।
 आदेशतः पुनः अन्तरतमनिर्वृत्तौ सत्याम् सर्वत्र षष्ठी , यत्र षष्ठी तत्र आदेशाः भवन्ति इति सर्वत्र सिद्धम् भवति ।
 तथा ऋवर्णस्य गुणवृद्धिप्रसङ्गे गुणवृद्ध्योः यत् अन्तरतमम् ऋवर्णम् तत्र षष्ठी , यत्र षष्ठी तत्र आदेशाः भवन्ति इति इह एव स्यात् कर्ता हर्ता , आस्तारकः , निपारकः ।
 आस्तरिता निपरिता कारकः , हारकः इति अत्र न स्यात् ।
 आदेशतः पुनः अन्तरतमनिर्वृत्तौ सत्याम् सर्वत्र षष्ठी , यत्र षष्ठी तत्र आदेशाः भवन्ति इति सर्वत्र सिद्धम् भवति ।
 अथ आदेशतः अन्तरतमनिर्वृत्तौ सत्याम् अयम् दोषः वान्तः यि प्रत्यये स्थानिनिर्देशः कर्तव्यः ।
 ओकारौकारयोः इति वक्तव्यम् एकारैकारयोः मा भूत् इति ।
 प्रकृतितः पुनः अन्तरतमनिर्वृत्तौ सत्याम् वान्तादेशस्य या अन्तरतमा प्रकृतिः तत्र षष्ठी , यत्र षष्ठी तत्र आदेशाः भवन्ति इति अन्तरेण स्थानिनिर्देशम् सिद्धम् भवति ।
 आदेशतः अपि अन्तरतमनिर्वृत्तौ सत्याम् न दोषः ।
 कथम् ।
 वान्तग्रहणम् न करिष्यते ।
 यि प्रत्यये एचः अयादयः भवन्ति इति एव. यदि न क्रियते चेयम् , जेयम् इति अत्र अपि प्राप्नोति ।
 क्षय्यजय्यौ शक्यार्थे इति एतत् नियमार्थम् भविष्यति क्षिज्योः एव एचः इति ।
 तयोः तर्हि शक्यार्थात् अन्यत्र अपि प्राप्नोति क्षेयम् पापम् जेयः वृषलः इति ।
 उभयतः नियमः विज्ञास्यते क्षिज्योः एव एचः अनयोः च शक्याऋथे एव इति ।
 इह अपि तर्हि नियमात् न प्राप्नोति लव्यम् , पव्यम् अवश्यलाव्यम् अवश्यपाव्यम् इति ।
 तुल्यजातीयस्य नियमः ।
 कः च तुल्यजातीयः ।
 यथाजातीयकः क्षिज्योः एच् ।
 कथञ्जातीयकः क्षिज्योः एच् ।
 एकारः ।
 एवम् अपि रायम् इच्छति रैयति अत्र अपि प्राप्नोति ।
 रायिः छान्दसः ।
 दृष्टानुविधिः छन्दसि भवति ।
 ऊदुपधयाः गोहः आदेशतः अन्तरतमनिर्वृत्तौ सत्याम् उपधाग्रहणम् कर्तव्यम् ।
 प्रकृतितः पुनः अन्तरतमनिर्वृत्तौ सत्याम् ऊकारस्य गोहः या अन्तरतमा प्रकृतिः तत्र षष्ठी , यत्र षष्ठी तत्र आदेशाः भवन्ति इति अन्तरेण उपधाग्रहणम् सिद्धम् भवति ।
 आदेशतः अपि अन्तरतमनिर्वृत्तौ सत्याम् न दोषः ।
 क्रियते एतत् न्यासे एव ।
 रदाभ्याम् निष्ठातः नः पूर्वस्य च दः आदेशतः अन्तरतमनिर्वृत्तौ सत्याम् तकारग्रहणम् कर्तव्यम् ।
 प्रकृतितः पुनः अन्तरतमनिर्वृत्तौ सत्याम् नकारस्य निष्ठायाम् या अन्तरतमा प्रकृतिः तत्र षष्ठी , यत्र षष्ठी तत्र आदेशाः भवन्ति इति अन्तरेण तकारग्रहणम् सिद्धम् भवति ।
 आदेशतः अपि अन्तरतमनिर्वृत्तौ सत्याम् न दोषः ।
 क्रियते एतत् न्यासे एव ।
 किम् पुनः इदम् निर्वर्तकम् अन्तरतमाः अनेन निर्वर्त्यन्ते , आहोस्वित् प्रतिपादकम् अन्येन निर्वृत्तानाम् अनेन प्रतिपत्तिः ।
 कः च अत्र विशेषः ।
 स्थाने अन्तरतमनिर्वतके स्थानिनिवृत्तिः ।
 स्थाने अन्तरतमनिर्वतके सर्वस्थानिनाम् निवृत्तिः प्राप्नोति ।
 अस्य अपि प्राप्नोति दधि मधु ।
 अस्तु ।
 न कः चित् अन्यः आदेशः प्रतिनिर्दिश्यते ।
 तत्र आन्तर्यतः दधिशब्दस्य दधिशब्दः एव मधुशब्दस्य मधुशब्दः एव आदेशः भविष्यति ।
 यदि च एवम् क्व चित् वैरूप्यम् तत्र दोषः स्यात् बिसम् बिसम् , मुसलम् मुसलम् ।
 इण्कोः इति षत्वम् प्राप्नोति ।
 अपि च इष्टा व्यवस्था न प्रकल्पेत ।
 तत् यथा तप्ते भ्राष्ट्रे तिलाः क्षिप्ताः मुहूर्तम् अपि न अवतिष्ठन्ते एवम् इमे वर्णाः मुहूर्तम् अपि न अवतिष्ठेरन् ।
 अस्तु तर्हि प्रतिपादकम् अन्येन निर्वृत्तानाम् अनेन प्रतिपत्तिः ।
 निर्वृत्तप्रतिपत्तौ निर्वृत्तिः ।
 निर्वृत्तप्रतिपत्तौ निर्वृत्तिः न सिध्यति ।
 सर्वे सर्वत्र प्राप्नुवन्ति ।
 किम् तर्हि उच्यते निर्वृत्तिः न सिध्यति इति ।
 न साधीयः निर्वृत्तिः सिद्धा भवति ।
 न ब्रूमः निर्वृत्तिः न सिध्यति इति ।
 किम् तर्हि ।
 इष्टा व्यवस्था न प्रकल्पेत ।
 न सर्वे सर्वत्र इष्यन्ते ।
 इदम् इदानीम् किमर्थम् स्यात् ।
 अनर्थकम् च ।
 अनर्थकम् एतत् स्यात् ।
 यः हि भुक्तवन्तम् ब्रूयात् मा भुक्थाः इति किम् तेन कृतम् स्यात् ।
 उक्तम् वा ।
 किम् उक्तम् ।
 सिद्धम् तु षष्ठ्यधिकारे वचनात् इति ।
 षष्ठ्यधिकारे अयम् योगः कर्त्व्यः स्थाने अन्तरतमः षष्ठीनिर्दिष्टस्य ।
 प्रत्यात्मवचनम् च ।
 प्रत्यात्मम् इति च वक्तव्यम् ।
 किम् प्रयोजनम् ।
 यः यस्य अन्तरतमः स तस्य स्थाने यथा स्यात् अन्यस्य अन्तरतमः अन्यस्य स्थाने मा भूत् इति ।
 प्रत्यात्मवचनम् अशिष्यम् स्वभावसिद्धत्वात् ।
 प्रत्यात्मवचनम् अशिष्यम् ।
 किम् कारणम् ।
 स्वभावसिद्धत्वात् ।
 स्वभावतः एतत् सिद्धम् ।
 तत् यथा समाजेषु समाशेषु समवायेषु च आस्यताम् इति उच्यते ।
 न च उच्यते प्रत्यात्मम् इति प्रत्यात्मम् च आसते ।
 अन्तरतमवचनम् च ।
 अन्तरतमवचनम् च अशिष्यम् ।
 योगः च अपि अयम् अशिष्यः ।
 कुतः ।
 स्वभावसिद्धत्वात् एव ।
 तत् यथा समाजेषु समाशेषु समवायेषु च आस्यताम् इति उक्ते न एव कृशाः कृशैः सह आसत न पाण्डवः पाण्डुभिः ।
 येषाम् एव किम् चित् अर्थकृतम् आन्तर्यम् तैः एव सः आसते ।
 तथा गावः दिवसम् चरितवत्यः यः यस्याः प्रसवः भवति तेन सह शेरते ।
 तथा यानि एतानि गोयुक्तकानि सङ्घुष्टकानि भवन्ति तानि अन्योन्यम् पश्यन्ति सब्दम् कुर्वन्ति ।
 एवम् तावत् चेतनावत्सु ।
 अचेतनेषु अपि ।
 लोष्टः क्षिप्तः बाहुवेगम् गत्वा न एव तिर्यक् गच्छति न ऊर्ध्वम् आरोहति पृथिवीविकारः पृथिवीम् गच्छति आन्तर्यतः ।
 तथा या एताः आन्तरिक्ष्यः सूक्ष्माः आपः तासाम् विकारः धूमः सः आकाशदेशे निवाते न एव तिर्यक् गच्छति न अवाक् अवरोहति अब्विकारः अपः एव गच्छति आन्तर्यतः ।
 तथा ज्योतिषः विकारः अर्चिः आकाशदेशे निवाते सुप्रज्वलितः न एव तिर्यक् गच्छति न अवाक् अवरोहति ज्योतिषः विकारः ज्योतिः एव गच्छति आन्तर्यतः ।
 व्यञ्जनस्वरव्यतिक्रमे च तत्कालप्रसङ्गः ।
 व्यञ्जनव्यतिक्रमे स्वरव्यतिक्रमे च तत्कालता प्राप्नोति ।
 व्यञ्जनव्यतिक्रमे इष्टम् उप्तम् ।
 आन्तर्यतः अर्धमात्रिकस्य व्यञ्जनस्य अर्धमात्रिकः इक् प्राप्नोति ।
 न एव लोके न च वेदे अर्धमात्रिकः इक् अस्ति ।
 कः तर्हि ।
 मात्रिकः ।
 यः अस्ति सः भविष्यति ।
 स्वरव्यतिक्रमे दधि अत्र मधु अत्र कुमारी अत्र ब्रह्मबन्ध्वर्थम् इति ।
 आन्तर्यतः मात्रिकस्य द्विमात्रिकस्य इकः मात्रिकः द्विमात्रिकः वा यण् प्राप्नोति ।
 न एव लोके न च वेदे मात्रिकः द्विमात्रिकः वा यण् अस्ति ।कः तर्हि ।
 अर्धमात्रिकः ।
 यः अस्ति सः भविष्यति ।
 अक्षु च अनेकवर्णादेशेषु ।
 अक्षु च अनेकवर्णादेशेषु तत्कालता प्राप्नोति ।
 इदमः इश् आन्तर्यतः अर्ध्तृतीयमात्रस्य इदमः स्थाने अर्ध्तृतीयमात्रम् इवर्णम् प्राप्नोति ।
 न एषः दोषः ।
 भाव्यमानेन सवर्णानाम् ग्रहणम् न इति एवम् न भविष्यति ।
 गुणवृद्ध्येज्भावेषु च ।
 गुणवृद्ध्येज्भावेषु च तत्कालता प्राप्नोति खट्वा इन्द्रः खट्वेन्द्रः खट्वा उदकम् खट्वोदकम् खट्वा ईषा खट्वेषा खट्वा ऊढा खट्वोढा खट्वा एलका खट्वैलका खट्वा ओदनः खट्वौदनः , खट्वा ऐतिकयनः खट्वैतिकायनः , खट्वा औपगवः खट्वौपगवः इति ।
 आन्तर्यतः त्रिमात्र्चतुर्मात्राणाम् स्थानिनाम् त्रिमात्रचतुर्मात्राः आदेशाः प्राप्नुवन्ति ।
 न एषः दोषाः ।
 तपरे गुणवृद्धी ।
 ननु च तः परः यस्मात् सः अयम् तपरः ।
 न इति आह ।
 तात् अपि परः तपरः ।
 यदि तात् अपि परः तपरः ऋ̄दोः अप् इति इह एव स्यात् यवः , स्तवः ।
 लवः , पवः इति अत्र न स्यात् ।
 न एषः तकारः ।
 कः तर्हि ।
 दकारः ।
 किम् दकारे प्रयोजनम् ।
 अथ किम् तकारे प्रयोजनम् ।
 यदि असन्देहार्थः तकारः दकारः अपि ।
 अथ मुखसुखार्थः तकारः दकारः अपि ।
 एज्भावे कुर्वाते कुर्वाथे ।
 आन्तर्यतः अर्धतृतीयमात्रस्य टिसञ्ज्ञकस्य अर्धतृतीयमात्रः एः प्राप्नोति ।
 न एव लोके न च वेदे अर्धतृतीयमात्रः एः अस्ति ।
 ऋवर्णस्य गुणवृद्धिप्रसङ्गे सर्वप्रसङ्गः अविशेषात् ।
 ऋवर्णस्य गुणवृद्धिप्रसङ्गे सर्वप्रसङ्गः ।
 सर्वे गुणवृद्धिसञ्ज्ञकाः ऋवर्णस्य स्थाने प्राप्नुवन्ति ।
 किम् कारणम् ।
 अविशेषात् ।
 न हि कः चित् विशेषः उपादीयते एवञ्जातीयकः गुणवृद्धिसञ्ज्ञकः ऋवर्णस्य स्थाने भवति इति ।
 अनुपादीयमाने विशेषे सर्वप्रसङ्गः ।
 न वा ऋवर्णस्य स्थाने रपरप्रसङ्गात् अवर्णस्य आन्तर्यम् ।
 न वा एषः दोषः ।
 किम् कारणम् ।
 ऋवर्णस्य स्थाने रपरप्रसङ्गात् ।
 उः स्थाने अण् प्रसज्यमानः एव रपरः भवति इति उच्यते ।
 तत्र ऋवर्णस्य आन्तर्यतः रेफवतः रेफवान् अकारः एव अन्तरतमः भवति ।
 सर्वादेशप्रसङ्गः तु अनेकाल्त्वात् ।
 सर्वादेशप्रसङ्गः तु गुणवृद्धिसञ्ज्ञकः ऋवर्णस्य प्राप्नोति ।
 किम् कारणम् ।
 अनेकाल्त्वात् ।
 अनेकाल् शित् सर्वस्य इति ।
 न वा अनेकाल्त्वस्य तदाश्रयत्वात् ऋवर्णादेशस्य अविघातः ।
 न वा एषः दोषः ।
 किम् कारणम् ।
 अनेकाल्त्वस्य तदाश्रयत्वात् ।
 यदा अयम् उः स्थाने तदा अनेकाल् ।
 अनेकाल्त्वस्य तदाश्रयत्वात् ऋवर्णादेशस्य विघातः न भविष्यति ।
 अथवा अनान्तर्यम् एव एतयोः आन्तर्यम् ।
 एकस्य अपि अन्तरतमा प्रकृतिः न अस्ति अपरस्य अपि अन्तरतमः आदेशः न अस्ति ।
 एतत् एव एतयोः आन्तर्यम् ।
 सम्प्रयोगः वा नष्टाश्वदग्धरथवत् ।
 अथ वा नष्टाश्वदग्धरथवत् सम्प्रयोगः भवति ।
 तत् यथा तव अश्वः नष्टः मम अपि रथः दग्धः ।
 उभौ सम्प्रयुज्यावहै इति ।
 एवम् इह अपि तव अपि अन्तरतमा प्रकृतिः न अस्ति मम अपि अन्तरतमः आदेशः न अस्ति ।
 अस्तु नौ सम्प्रयोगः इति ।
 विषमः उपन्यासः ।
 चेतनावत्सु अर्थात् प्रकरणात् वा लोके सम्प्रयोगः भवति ।
 वर्णाः च पुनः अचेतनाः ।
 तत्र किङ्कृतः सम्प्रयोगः ।
 यदि अपि वर्णाः अचेतनाः यः तु असौ प्रयुङ्क्ते सः चेतनावान् ।
 एजवर्णयोः आदेशे अवर्णम् स्थानिनः अवर्णप्रधानत्वात् ।
 एजवर्णयोः आदेशे अवर्णम् प्राप्नोति खट्वा एलका , माला औपगवः ।
 किम् कारणम् ।
 स्थानिनः अवर्णप्रधानत्वात् ।
 स्थानी हि अत्र अवर्णप्रधानः ।
 सिद्धम् तु उभयान्तर्यात् ।
 सिद्धम् एतत् ।
 कथम् ।
 उभयोः यः अन्तरतमः तेन भवितव्यम् ।
 न च अवर्णम् उभयोः अन्तरतमम् ।
 किम् इदम् उरण्रपरवचनम् अन्यनिवृत्त्यर्थम् उः स्थाने अण् एव भवति रपरः च इति , आहोस्वित् रपरत्वम् अनेन विधीयते उः स्थाने अण् च अनण् च अण् तु रपरः एव ।
 कः च अत्र विशेषः ।
 उरण्रपरवचनम् अन्यनिवृत्त्यर्थम् चेत् उदात्तादिषु दोषः ।
 उरण्रपरवचनम् अन्यनिवृत्त्यर्थम् चेत् उदात्तादिषु दोषः भवति ।
 के पुनः उदात्तादयः ।
 उदात्तानुदात्तस्वरितानुनासिकाः ।
 कृतिः , हृतिः , कृतम् , हृतम् , प्रकृतम् , प्रहृतम् नृ̄म्̐ः पाहि ।
 अस्तु तर्हि उः स्थाने अण् च अनण् च अण् तु रपरः इति ।
 यः उः स्थाने सः रपरः इति चेत् गुणवृद्ध्योः अवर्णाप्रतिपत्तिः ।
 यः उः स्थाने सः रपरः इति चेत् गुणवृद्ध्योः अवर्णाप्रतिपत्तिः ।
 कर्ता हर्ता वार्षगण्यः ।
 किम् हि साधीयः ऋवर्णस्य असवर्णे यत् अवर्णम् स्यात् न पुनः एङैचौ ।
 पूर्वस्मिन् अपि पक्षे एषः दोषः ।
 किम् हि साधीयः तत्र अपि ऋवर्णस्य असवर्णे यत् अवर्णम् स्यात् न पुनः इवर्णोवर्णौ ।
 अथ मतम् एतत् उः स्थाने अणः च अनणः च प्रसङ्गे अण् एव भवति रपरः च इति सिद्धा पूर्वस्मिन् पक्षे अवर्णस्य प्रतिपत्तिः ।
 यत् तु तत् उक्तम् उदात्तादिषु दोषः भवति इति इह सः दोषः जायते ।
 न जायते ।
 जायते सः दोषः ।
 कथम् ।
 उदात्तः इति अनेन अणः अपि प्रतिनिर्दिश्यन्ते अनणः अपि ।
 यदि अपि प्रतिनिर्दिश्यन्ते न तु प्राप्नुवन्ति ।
 किम् कारणम् ।
 स्थाने अन्तरतमः भवति ।
 कुतः नु खलु द्वयोः परिभाषयोः सावकाशयोः समवस्थितयोः स्थाने अन्तरतमः उः अण् रपरः इति च स्थाने अन्तरतमः इति अनया परिभाषया व्यवस्था भविष्यति न पुनः उः अण् रपरः इति ।
 अतः किम् ।
 अतः एषः दोषः जायते उदात्तादिषु दोषः इति ।
 ये च अपि एते ऋवर्णस्य स्थाने प्रतिपदम् आदेशाः उच्यन्ते तेषु रपरत्वम् न प्राप्नोति ऋ̄तः इत् धातोः उत् ओष्ठ्यपूर्वस्य इति ।
 सिद्धम् तु प्रसङ्गे रपरत्वात् ।
 सिद्धम् एतत् ।
 कथम् ।
 प्रसङ्गे रपरत्वात् ।
 उः स्थाने अण् प्रसज्यमानः एव रपरः भवति इति ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 स्थाने इति वर्तते स्थानशब्दः च प्रसङ्गवाची ।
 यदि एवम् आदेशः अविशेषितः भवति ।
 आदेशः च विशेषितः ।
 कथम् ।
 द्वितीयम् स्थानग्रहणम् प्रकृतम् अनुवर्तते. तत्र एवम् अभिसम्बन्धः करिष्यते उः स्थाने अण् स्थाने इति ।
 उः प्रसङ्गे अण् प्रसज्यमानः एव रपरः भवति ।
 अथ अण्ग्रहणम् किमर्थम् न उः रपरः इति एव उच्येत ।
 उः रपरः इति इयति उच्यमाने कः इदानीम् रपरः स्यात् ।
 यः उः स्थाने भवति ।
 कः च उः स्थाने भवति ।
 आदेशः ।
 आदेशः रपरः इति चेत् रीरिविधिषु रपरप्रतिषेधः ।
 आदेशः रपरः इति चेत् रीरिविधिषु रपरत्वस्य प्रतिषेधः वक्तव्यः ।
 के पुनः रीरिविधयः ।
 अकङ्लोपानङनङ्रीङ्रिङादेशाः ।
 अकङ् सौधातकिः ।
 लोपः पैतृष्वसेयः ।
 आनङ् होतापोतारौ ।
 अनङ् कर्ता हर्ता ।
 रीङ् मात्रीयति पित्रीयति ।
 रिङ् क्रियते ह्रियते ।
 उदात्तादिषु च ।
 किम् ।
 रपरत्वस्य प्रतिषेधः वक्तव्यः ।
 कृतिः , हृतिः , कृतम् , हृतम् , प्रकृतम् , प्रहृतम् नृ̄म्̐ः पाहि ।
 तस्मात् अण्ग्रहणम् कर्तव्यम् ।
 एकादेशस्य उपसङ्ख्यानम् ।
 एकादेशस्य उपसङ्ख्यानम् कर्तव्यम् खट्वर्श्यः , मालर्श्यः ।
 किम् पुनः कारणम् न सिध्यति ।
 उः स्थाने अण् प्रसज्यमानः एव रपरः भवति इति उच्यते न च अयम् उः एव स्थाने अण् शिष्यते ।
 किम् तर्हि ।
 उः च अन्यस्य च ।
 अवयवग्रहणात् सिद्धम् ।
 यत् अत्र ऋवर्णम् तदाश्रयम् रपरत्वम् भविष्यति ।
 तत् यथा माषाः न भोक्तव्याः इति मिश्राः अपि न भुज्यन्ते ।
 अवयवग्रहणात् सिद्धम् इति चेत् आदेशे रान्तप्रतिषेधः ।
 अव्ययवग्रहणात् सिद्धम् इति चेत् आदेशे रान्तस्य प्रतिषेधः वक्तव्यः होतापोतारौ ।
 यथा एव उः च अन्यस्य च स्थाने अण् रपरः भवति एवम् यः उः स्थाने अण् च अनण् च सः अपि रपरः स्यात् ।
 यदि पुनः ऋवर्णान्तस्य स्थानिनः रपरत्वम् उच्येत खट्वर्श्यः , मालर्श्यः ।
 न एवम् शक्यम् ।
 इह हि दोषः स्यात् कर्ता हर्ता किरति गिरति ।
 ऋवर्णान्तस्य इति उच्यते ।
 न च एतत् ऋवर्णान्तम् ।
 ननु च एतत् अपि व्यपदेशिवद्भावेन ऋवर्णान्तम् ।
 अर्थवता व्यपदेशिवद्भावः न च एषः अर्थवान् ।
 तस्मात् न एवम् शक्यम् ।
 न चेत् एवम् उपसङ्ख्यानम् कर्तव्यम् ।
 इह च रपरत्वप्रतिषेधः वक्तव्यः मातुः , पितुः इति ।
 उभयम् न वक्तव्यम् ।
 कथम् ।
 इह यः द्वयोः षष्ठीनिर्दिष्टयोः प्रसङ्गे भवति लभते असौ अन्यतरतः व्यपदेशम् ।
 तत् यथा देवदत्तस्य पुत्रः , देवदत्तायाः पुत्रः इति ।
 कथम् मातुः पितुः इति ।
 अस्तु अत्र रपरत्वम् ।
 का रूपसिद्दिः ।
 रात् सस्य इति सकारस्य लोपः रेफस्य विसर्जनीयः ।
 न एवम् शक्यम् ।
 इह हि मातुः करोति , पितुः करोति इति अप्रत्ययविसर्जनीयस्य इति षत्वम् प्रसज्येत ।
 अप्रत्ययस्विसर्जनीयस्य इति उच्यते ।
 प्रत्ययविसर्जनीयः च अयम् ।
 लुप्यते अत्र प्रत्ययः रात् सस्य इति ।
 एवम् तर्हि भ्रातुष्पुत्रग्रहणम् ज्ञापकम् एकादेशनिमित्तात् षत्वप्रतिषेधस्य ।
 यत् अयम् कस्कादिषु भ्रातुष्पुत्रशब्दम् पठति तत् ज्ञापयति आचार्यः न एकादेशनिमित्त्तात् षत्वम् भवति इति.
 किम् पुनः अयम् पूर्वान्तः आहोस्वित् परादिः आहोस्वित् अभक्तः ।
 कथम् च अयम् पूर्वान्तः स्यात् कथम् वा परादिः कथम् वा अभक्तः ।
 यदि अन्तः इति वर्तते ततः पूर्वान्तः ।
 अथ आदिः इति वर्तते ततः परादिः ।
 अथ उभयम् निवृत्तम् ततः अभक्तः ।
 कः च अत्र विशेषः ।
 अभक्ते दीर्घलत्वयगभ्यस्तस्वरहलादिशेषविसर्जनीयप्रतिषेधः प्रत्ययाव्यवस्था च ।
 यदि अभक्तः दीर्घत्वम् न प्राप्नोति गीः , पूः ।
 रेफवकारान्तस्य धातोः इति दीर्घत्वम् न प्राप्नोति ।
 किम् पुनः कारणम् रेफवकाराभ्याम् धातुः विशेष्यते न पुनः पदम् विशेष्यते रेफवकारान्तस्य पदस्य इति ।
 न एवम् शक्यम् ।
 इह अपि प्रसज्येत अग्निः , वायुः इति ।
 एवम् तर्हि रेफवकाराभ्याम् पदम् विशेषयिष्यामः धातुना इकम् रेफवकारान्तस्य पदस्य इकः धातोः इति ।
 एवम् अपि प्रियम् ग्रामणि कुलम् अस्य प्रियग्रामणिः , प्रियसेनानिः अत्र अपि प्राप्नोति ।
 तस्मात् धातुः एव विशेष्यते ।
 धातौ च विशेष्यमाणे इह दीर्घत्वम् न प्राप्नोति गीः , पूः ।
 दीर्घ ।
 लत्व लत्वम् च न सिध्यति निजेगिल्यते ।
 ग्रः यङि इति लत्वम् न प्राप्नोति ।
 न एषः दोषः ।
 ग्रः इति अनन्तरयोगा एषा षष्ठी ।
 एवम् अपि स्वः जेगिल्यते इति अत्र अपि प्राप्नोति ।
 एवम् तर्हि यङा आनन्तर्यम् विशेषयिष्यामः ।
 अथ वा ग्रः इति पञ्चमी ।
 लत्व ।
 यक्स्वर यक्स्वरः च न सिध्यति ।
 गीर्यते स्वयम् एव , पुर्यते स्वयम् एव ।
 अचः कर्तृयकि इति एषः स्वरः न प्राप्नोति रेफेण व्यवहितत्वात् ।
 न एषः दोषः ।
 स्वरविधौ व्यञ्जनम् अविद्यमानवत् इति न अस्ति व्यवधानम् ।
 यक्स्वर ।
 अभ्यस्तस्वर अभ्यस्तस्वरः च न सिध्यति म हि स्म ते पिपरुः , म हि स्म ते बिभरुः ।
 अभ्यस्तानाम् आदिः उदात्तः भवति अजादौ लसार्वधातुके इति एषः स्वरः न प्राप्नोति रेफेण व्यवहितत्वात् ।
 न एषः दोषः ।
 स्वरविधौ व्यञ्जमम् अविद्यमानवत् इति न अस्ति व्यवधानम् ।
 अभ्यस्तस्वर ।
 हलादिशेष हलादिशेषः च न सिध्यति ववृते ववृधे ।
 अभ्यासस्य इति हलादिशेषः न प्राप्नोति ।
 हलादिशेष ।
 विसर्जनीय विसर्जनीयस्य च प्रतिषेधः वक्तव्यः नार्कुटः , नार्पत्यः ।
 खरवसानयोः विसर्जनीयः इति विसर्जनीयः प्राप्नोति ।
 विसर्जनीय ।
 प्रत्ययाव्यवस्था प्रत्यये व्यवस्था न प्रकल्पते किरतः , गिरतः ।
 रेफः अपि अभक्तः प्रत्ययः अपि ।
 तत्र व्यवस्था न प्रकल्पते ।
 एवम् तर्हि पूर्वान्तः करिष्यते ।
 पूर्वान्ते र्ववधारणम् विसर्जनीयप्रतिषेधः यक्स्वरः च ।
 यदि पूर्वान्तः रोः अवधारणम् कर्तव्यम् रोः सुपि ।
 रोः एव सुपि न अन्यस्य रेफस्य सर्पिष्षु धनुष्षु ।
 इह मा भूत् गीर्षु पूर्षु ।
 परादौ अपि सति अवधारणम् कर्तव्यम् चतुर्षु इति एवम् अर्थम् ।
 विसर्जनीयप्रतिषेधः विसर्जनीयस्य च प्रतिषेधः वक्तव्यः नार्कुटः , नार्पत्यः ।
 खरवसानयोः विसर्जनीयः इति विसर्जनीयः प्राप्नोति ।
 परादौ अपि विसर्जनीयस्य प्रतिषेधः वक्तव्यः नार्कल्पिः इति एवमर्थम् ।
 कल्पिपदसङ्घातभक्तः असौ न उत्सहते अवयवस्य पदान्तताम् विहन्तुम् इति कृत्वा विसर्जनीयः प्राप्नोति ।
 यक्स्वरः यक्स्वरः च न सिध्यति गीर्यते स्वयम् एव , पुर्यते स्वयम् एव ।
 अचः कर्तृयकि इति एषः स्वरः न प्राप्नोति ।
 न एषः दोषः ।
 उपदेशे इति वर्तते ।
 अथ वा पुनः अस्तु परादिः ।
 परादौ अकारलोपौत्वपुक्प्रतिषेधः चङि उपधाह्रस्वत्वम् इटः अव्यवस्था अभ्यासलोपः अभ्यस्ततादिस्वरः दीर्घत्वम् च ।
 यदि परादिः अकारलोपः प्रतिषेध्यः कर्ता हर्ता अतः लोपः आर्धधातुके इति अकारलोपः प्राप्नोति ।
 न एषः दोषः ।
 उपदेशे इति वर्तते ।
 यदि उपदेशे इति वर्तते धिनुतः , कृणुतः अत्र लोपः न प्राप्नोति ।
 न उपदेशग्रहणेन प्रकृतिः अभिसम्बध्यते ।
 किम् तर्हि ।
 आर्धधातुकम् अभिसम्बध्यते ।
 आर्धधातुकोपदेशे यत् अकारान्तम् इति ।
 अकारलोप ।
 औत्व औत्वम् च प्रतिषेध्यम् चकार जहार ।
 आतः औ णलः इति औत्वम् प्राप्नोति ।
 न एषः दोषः ।
 निर्दिश्यमानस्य आदेशाः भवन्ति इति एवम् न भविष्यति ।
 यः तर्हि निर्दिश्यते तस्य कस्मात् न भवति ।
 रेफेन व्यवहितत्वात् ।
 औत्व ।
 पुक्प्रतिषेधः पुक् च प्रतिषेध्यः कारयति हारयति ।
 आताम् पुक् इति पुक् प्राप्नोति ।
 पुक्प्रतिषेधः ।
 चङि उपधाह्रस्वत्वम् च न सिध्यति अचीकरत् अजीहरत् ।
 णौ चङि उपधायाः ह्रस्वः इति ह्रस्वत्वम् न प्राप्नोति ।
 चङि उपधाह्रस्वत्वम् ।
 इटः अव्यवस्था इटः च व्यवस्था न प्रकल्पते आस्तरिता निपरिता ।
 इट् अपि परादिः रेफः अपि ।
 तत्र व्यवस्था न प्रकल्पते ।
 इटः अव्यवस्था ।
 अभ्यासलोपः अभ्यासलोपः च वक्तव्यः ववृते ववृधे ।
 अभ्यासस्य इति हलादिशेषः न प्राप्नोति ।
 अभ्यासलोपः ।
 अभ्यस्तस्वर अभ्यस्तस्वरः च न सिध्यति म हि स्म ते पिपरुः , म हि स्म ते बिभरुः ।
 अभ्यस्तानाम् आदिः उदात्तः भवति अजादौ लसार्वधातुके इति एषः स्वरः न प्राप्नोति ।
 अभ्यस्तस्वर ।
 तादिस्वरः तादिस्वरः च न सिध्यति प्रकर्ता प्रकर्तुम् , प्रहर्ता प्रहर्तुम् ।
 तादौ च निति कृति अतौ इति एषः स्वरः न प्राप्नोति ।
 न एषः दोषः ।
 उक्तम् एतत् कृदुपदेशे वा ताद्यर्थम् इडर्थम् इति ।
 तादिस्वरः ।
 दीर्घत्वम् दीर्घत्वम् च न सिध्यति गीः , पूः ।
 रेफवकारान्तस्य धातोः इति दीर्घत्वम् न प्राप्नोति ।
 किम् इदम् अल्ग्रहणम् अन्त्यविशेषणम् आहोस्वित् आदेशविशेषणम् ।
 किम् च अतः ।
 यदि अन्त्यविशेषणम् आदेशः अविशेषितः भवति ।
 तत्र कः दोषः ।
 अनेकाल् अपि आदेशः अन्त्यस्य प्रसज्येत ।
 यदि पुनः अल् अन्त्यस्य इति उच्येत ।
 तत्र अयम् अपि अर्थः अनेकाल् शित् सर्वस्य इति एतत् न वक्तव्यम् भवति ।
 इदम् नियमार्थम् भविष्यति अल् एव अन्त्यस्य भवति न अन्यः इति ।
 एवम् अपि अन्त्यः अविशेषितः भवति ।
 तत्र कः दोषः ।
 वाक्यस्य अपि पदस्य अपि अन्त्यस्य प्रसज्येत ।
 यदि खलु अपि एषः अभिप्रायः तत् न क्रियेत इति अन्त्यविशेषणे अपि सति तत् न करिष्यते ।
 कथम् ।
 ङित् च अलः अन्त्यस्य इति एतत् नियमार्थम् भविष्यति ङित् एव अनेकाल् अन्त्यस्य भवति न अन्यः इति ।
 किमर्थम् पुनः इदम् उच्यते ।
 अलः अन्त्यस्य इति स्थाने विज्ञातस्य अनुसंहारः ।
 अलः अन्त्यस्य इति स्थाने विज्ञातस्य अनुसंहारः क्रियते स्थाने प्रसक्तस्य ।
 इतरथा हि अनिष्टप्रसङ्गः ।
 इतरथा हि अनिष्टप्रसङ्गः प्रसज्येत ।
 टित्किन्मितः अपि अन्त्यस्य स्युः ।
 यदि पुनः अयम् योगशेषः विज्ञायेत ।
 योगशेषे च ।
 किम् ।
 अनिष्टम् प्रसज्येते ।
 टित्किन्मितः अपि अन्त्यस्य स्युः ।
 तस्मात् सुष्ठु उच्यते अलः अन्त्यस्य इति स्थाने विज्ञातस्य अनुसंहारः इतरथा हि अनिष्टप्रसङ्गः इति ।
 तातङ् अन्त्यस्य कस्मात् न भवति ।
 ङित् च अलः अन्त्यस्य इति प्राप्नोति ।
 तातङि ङित्करणस्य सावकाशत्वात् विप्रतिषेधात् सर्वादेशः ।
 तातङि ङित्करणस्य सावकाशम् ।
 कः अवकाशः ।
 गुणवृद्धिप्रतिषेधार्थः ङकारः ।
 तातङि ङित्करणस्य सावकाशत्वात् विप्रतिषेधात् सर्वादेशः भविष्यति ।
 प्रयोजनम् नाम तत् वक्तव्यम् यत् नियोगतः स्यात् ।
 यदि च अयम् नियोगतः सर्वादेशः स्यात् ततः एतत् प्रयोजनम् स्यात् ।
 कुतः नु खलु एतत् ङित्करणात् अयम् सर्वादेशः भविष्यति न पुनः अन्त्यस्य स्यात् इति ।
 एवम् तर्हि एतत् एव ज्ञापयति न तातङ् अन्त्यस्य स्थाने भवति इति यत् एतम् ङितम् करोति ।
 इतरथा हि लोटः एरुप्रकरणे एव ब्रूयात् तिह्योः तात् आशिषि अन्यतरस्याम् इति ।
 अलः अन्त्यस्य अदेः परस्य अनेकाल् शित् सर्वस्य इति अपवादविप्रतिषेधात् सर्वादेशः ।
 अलः अन्त्यस्य इति उत्सर्गः ।
 तस्य आदेः परस्य अनेकाल्शित् सर्वस्य इति अपवादौ ।
 अपवादविप्रतिषेधात् तु सर्वादेशः भविष्यति ।
 आदेः परस्य इति अस्य अवकाशः द्व्यन्तरुपसर्गेभ्यः अपः ईत् द्वीपम् अन्वीपम् ।
 अनेकाल्शित् सर्वस्य इति अस्य अवकाशः अस्तेः भूः भविता भवितुम् ।
 इह उभयम् प्राप्नोति अतः भिसः ऐस् ।
 अनेकाल्शित् सर्वस्य इति एतत् भवति विप्रतिषेधेन ।
 शित् सर्वस्य इति अस्य अवकाशः इदमः इश् इतः , इह ।
 आदेः परस्य इति अस्य अवकाशः सः एव ।
 इह उभयम् प्राप्नोति अष्टाभ्यः औश् ।
 शित् सर्वस्य इति एतत् भवति विप्रतिषेधेन ।
 शित् सर्वस्य इति किम् उदाहरणम् ।
 इदमः इश् इतः , इह ।
 न एतत् अस्ति प्रयोजनम् ।
 शित्करणात् एव अत्र सर्वादेशः भविष्यति ।
 इदम् तर्हि अष्टाभ्यः औश् ।
 ननु च अत्र अपि शित्करणात् एव सर्वादेशः भविष्यति ।
 इदम् तर्हि जसः शी जश्शसोः शिः ।
 ननु च अत्र अपि शित्करणात् एव सर्वादेशः भविष्यति ।
 अस्ति अन्यत् शित्करणे प्रयोजनम् ।
 किम् ।
 विशेषणार्थः ।
 क्व विशेषणार्थेन अर्थः ।
 शि सर्वनामस्थानम् विभाषा ङिश्योः इति ।
 शित् सर्वस्य इति शक्यम् अकर्तुम् ।
 कथम् ।
 अन्त्यस्य अयम् स्थाने भवन् न प्रत्ययः स्यात् ।
 असत्याम् प्रत्ययसञ्ज्ञायाम् इत्सञ्ज्ञा न स्यात् ।
 असत्याम् इत्सञ्ज्ञायाम् लोपः न स्यात् ।
 असति लोपे अनेकाल् ।
 यदा अनेकाल् तदा सर्वादेशः ।
 यदा सर्वादेशः तद प्रत्ययः ।
 यदा प्रत्ययः तदा इत्सञ्ज्ञा ।
 यदा इत्सञ्ज्ञा तदा लोपः ।
 एवम् तर्हि सिद्धे सति यत् शित् सर्वस्य इति आह तत् ज्ञापयति आचार्यः अस्ति एषा परिभाषा न अनुबन्धकृतम् अनेकाल्त्वम् भवति इति ।
 किम् एतस्य ज्ञापने प्रयोजनम् ।
 तत्र असरूपसर्वादेशाप्प्रतिषेधेषु पृथक्त्वनिर्देशः अनाकारान्तत्वात् इति उक्तम् ।
 तत् न वक्तव्यम् भवति इति ।
 वत्करणम् किमर्थम् ।
 स्थानी आदेशः अनल्विधौ इति इयति उच्यमाने सञ्ज्ञाधिकरः अयम् तत्र स्थानी आदेशस्य सञ्ज्ञा स्यात् ।
 तत्र कः दोषः ।
 आङः यमहनः आत्मनेपदम् भवति इति वधेः एव स्यात् ।
 हन्तेः न स्यात् ।
 वत्करणे पुनः क्रियमाणे न दोषः भवति ।
 स्थानिकार्यम् आदेशे अतिदिश्यते गुरुवत् गुरुपुत्रः इति यथा ।
 अथ आदेशग्रहणम् किमर्थम् ।
 स्थानिवत् अनल्विधौ इति इयति उच्यमाने कः इदानीम् स्थानिवत् स्यात् ।
 यः स्थाने भवति ।
 कः च स्थाने भवति ।
 आदेशः ।
 इदम् तर्हि प्रयोजनम् आदेशमात्रम् स्थानिवत् यथा स्यात् ।
 एकदेशविकृतस्य उपसङ्ख्यानम् चोदयिष्यति ।
 तत् न वक्तव्यम् भवति ।
 अथ विधिग्रहणम् किमर्थम्. सर्वविभक्त्यन्तः समासः यथा विज्ञायेत अलः परस्य विधिः अल्विधिः , अलः विधिः अल्विधिः , अलि विधिः अल्विधिः , अला विधिः अल्विधिः इति ।
 न एतत् अस्ति प्रयोजनम् ।
 प्रातिपदिकर्निर्देशः अयम् ।
 प्रातिपदिकर्निर्देशाः च अर्थतन्त्राः भवन्ति ।
 न कां चित् प्राधान्येन विभक्तिम् आश्रयन्ति ।
 तत्र प्रातिपदिकार्थे निर्दिष्टे याम् याम् विभक्तिम् आश्रयितुम् बुद्धिः उपजायते सा सा आश्रयितव्या ।
 इदम् तर्हि प्रयोजनम् उत्तरपदलोपः यथा विज्ञायेत अलम् आश्रयते अलाशृअयः , अलाश्रयः विधिः अल्विधिः इति ।
 यत्र प्राधान्येन अल् आश्रीयते तत्र एव प्रतिषेधः स्यात् ।
 यत्र विशेषणत्वेन अल् आश्रीयते तत्र प्रतिषेधः न स्यात् ।
 किम् प्रयोजनम् ।
 प्रदीव्य प्रसीव्य इति वलादिलक्षणः इट् मा भूत् इति ।
 किमर्थम् पुनः इदम् उच्यते ।
 स्थान्यादेशपृथक्त्वात् आदेशे स्थानिवदनुदेशः गुरुवत् गुरुपुत्रे इति यथा ।
 अन्यः स्थानी अन्यः आदेशः ।
 स्थान्यादेशपृथक्त्वात् एतस्मात् कारणात् स्थानिकार्यम् आदेशे न प्राप्नोति ।
 तत्र कः दोषः ।
 आङः यमहनः आत्मनेपदम् भवति इति हन्तेः एव स्यात् वधेः न स्यात् ।
 इष्यते च वधेः अपि स्यात् इति ।
 तत् च अन्तरेण यत्नम् न सिध्यति ।
 तस्मात् ।
 स्थानिवदनुदेशः ।
 एवमर्थम् इदम् उच्यते ।
 गुरुवत् गुरुपुत्रः इति यथा ।
 तत् यथा गुरुवत् अस्मिन् गुरुपुत्रे वर्तितव्यम् इति गुरौ यत् कार्यम् तत् गुरुपुत्रे अतिदिश्यते , एवम् इह अपि स्थानिकार्यम् आदेशे अतिदिश्यते ।
 न एतत् अस्ति प्रयोजनम् ।
 लोकतः एतत् सिद्धम् ।
 तत् यथा लोके यः यस्य प्रसङ्गे भवति लभते असौ तत्कार्याणि ।
 तत् यथा उपाध्यायस्य शिष्यः याज्यकुलानि गत्वा अग्रासनादीनि लभते ।
 यदि अपि तावत् लोके एषः दृष्टान्तः दृष्टान्तस्य अपि तु पुरुषारम्भः निवर्तकः भवति ।
 अस्ति च इह कः चित् पुरुषारम्भः ।
 अस्ति इति आह ।
 कः ।
 स्वरूपविधिः ।
 हन्तेः आत्मनेपदम् उच्यमानम् हन्तेः एव स्यात् वधेः न स्यात् ।
 एवम् तर्हि आचार्यप्रवृत्तिः ज्ञापयति स्थानिवत् आदेशः भवति इति यत् अयम् युष्मदस्मदोः अनादेशे इति आदेशप्रतिषेधम् शास्ति ।
 कथम् कृत्वा ज्ञापकम् ।
 युष्मदस्मदोः विभक्तौ कार्यम् उच्यमानम् कः प्रसङ्गः यत् आदेशे स्यात् ।
 पश्यति तु आचार्यः स्थानिवत् आदेशः भवति इति ।
 अतः आदेशे प्रतिषेधम् शास्ति ।
 इदम् तर्हि प्रयोजनम् अनल्विधौ इति प्रतिषेधम् वक्ष्यामि इति , इह मा भूत् द्यौः , पन्थाः , सः इति ।
 एतत् अपि न अस्ति प्रयोजनम् ।
 आचार्यप्रवृत्तिः ज्ञापयति अल्विधौ स्थानिवद्भावः न भवति इति यत् अयम् अदः जग्धिः ल्यप् ति किति इति ति किति इति एव सिद्धे ल्यब्ग्रहणम् करोति ।
 तस्मात् न अर्थः अनेन योगेन ।
 आरभ्यमाणे अपि एतस्मिन् योगे अल्विधौ प्रतिषेधे अविशेषणे अप्राप्तिः तस्य अदर्शनात् ।
 अल्विधौ प्रतिषेधे असति अपि विशेषणे समाश्रीयमणे असति तस्मिन् विशेषणे अप्राप्तिः विधेः प्रदीव्य प्रसीव्य ।
 किम् कारणम् ।
 तस्य अदर्शनात् ।
 वलादेः इति उच्यते न च अत्र वलादिम् पश्यामः ।
 ननु च एवमर्थः एव अयम् यत्नः क्रियते अन्यस्य कार्यम् उच्यमानम् अन्यस्य यथा स्यात् इति ।
 सत्यम् एवमर्थः न तु प्राप्नोति ।
 किम् कारणम् ।
 सामान्यातिदेशे विशेषानतिदेशः । सामन्ये हि अतिदिश्यमाने विशेषः न अतिदिष्टः भवति ।
 तत् यथा ब्रह्मणवत् अस्मिन् क्षत्रिये वर्तितव्यम् इति सामान्यम् यत् ब्राह्मणकार्यम् तत् क्षत्रिये अतिदिश्यते ।
 यत् विशिष्टम् माठरे कौण्डिन्ये वा न तत् अतिदिश्यते ।
 एवम् इह अपि सामान्यम् यत् प्रत्ययकार्यम् तत् अतिदिश्यते यत् विशिष्टम् वलादेः इति न तत् अतिदिश्यते ।
 यदि एवम् अग्रहीत् इति इटः ईटि इति सिचः लोपः न प्राप्नोति ।
 अनल्विधौ इति पुनः उच्यमाने इह अपि प्रतिषेधः भविष्यति प्रदीव्य प्रसीव्य इति ।
 विशिष्टम् हि एषः अलम् आश्रयते वलम् नाम ।
 इह च प्रतिषेधः न भविष्यति अग्रहीत् इति ।
 विशिष्टम् हि एषः अनलम् आश्रयति इटम् नाम ।
 यदि तर्हि सामान्यम् अपि अतिदिश्यते विशेषः च सति आश्रये विधिः इष्टः ।
 सति च वलादित्वे इटा भवितव्यम् अरुदिताम् अरुदितम् अरुदित ।
 किम् अतः यत् सति भवितव्यम् ।
 प्रतिषेधः तु प्राप्नोति अल्विधित्वात् ।
 प्रतिषेधः तु प्राप्नोति ।
 किम् कारणम् ।
 अल्विधित्वात् ।
 अल्विधिः अयम् भवति ।
 तत्र अनल्विधौ इति प्रतिषेधः प्राप्नोति ।
 न वा आनुदेशिकस्य प्रतिषेधात् इतरेण भावः ।
 न वा एषः दोषः ।
 किम् कारणम् ।
 आनुदेशिकस्य प्रतिषेधात् ।
 अस्तु अत्र आनुदेशिकस्य वलादित्वस्य प्रतिषेधः ।
 स्वाश्रयम् अत्र वलादित्वम् भविष्यति ।
 न एतत् विवदामहे वलादिः न वलादिः इति ।
 किम् तर्हि ।
 स्थानिवद्भावात् सार्वधातुकत्वम् एषितव्यम् ।
 तत्र अनल्विधौ इति प्रतिषेधः प्राप्नोति ।
 किम् पुनः आदेशिनि अलि आश्रीयमाणे प्रतिषेधः भवति आहोस्वित् अविशेषेण आदेशे आदेशिनि च ।
 कः च अत्र विशेषः ।
 आदेश्यल्विधिप्रतिषेधे कुरुवधपिबाम् गुणवृद्धिप्रतिषेधः ।
 आदेश्यल्विधिप्रतिषेधे कुरुवधपिबाम् गुणवृद्धिप्रतिषेधः वक्तव्यः ।
 कुरु इति अत्र स्थानिवद्भावात् अङ्गसञ्ज्ञा श्वाश्रयम् च लघूपधत्वम् ।
 तत्र लघूपधगुणः प्राप्नोति ।
 वधकम् इति अत्र स्थानिवद्भावात् अङ्गसञ्ज्ञा श्वाश्रयम् च अदुपधत्वम् ।
 तत्र वृद्धिः प्राप्नोति ।
 पिब इति अत्र स्थानिवद्भावात् अङ्गसञ्ज्ञा श्वाश्रयम् च लघूपधत्वम् ।
 तत्र गुणः प्राप्नोति ।
 अस्तु तर्हि अविशेषेण आदेशे आदेशिनि च ।
 आदेश्यादेशे इति चेत् सुप्तिङ्कृदतिदिष्टेषु उपसङ्ख्यानम् ।
 आदेश्यादेशे इति चेत् सुप्तिङ्कृदतिदिष्टेषु उपसङ्ख्यानम् कर्तव्यम् ।
 सुप् वृक्षाय प्लक्षाय ।
 स्थानिवद्भावात् सुप्सञ्ज्ञा स्वाश्रयम् च यञादित्वम् ।
 तत्र प्रतिषेधः प्राप्नोति ।
 सुप् ।
 तिङ् अरुदिताम् अरुदितम् अरुदित ।
 स्थानिवद्भावात् सार्वधातुकसञ्ज्ञा स्वाश्रयम् च वलादित्वम् ।
 तत्र प्रतिषेधः प्राप्नोति ।
 तिङ् ।
 कृदतिदिष्टम् भुवनम् , सुवनम् , धुवनम् ।
 स्थानिवद्भावात् प्रत्ययसञ्ज्ञा स्वाश्रयम् च अजादित्वम् ।
 तत्र प्रतिषेधः प्राप्नोति ।
 किम् पुनः अत्र ज्यायः ।
 आदेशिनि अलि आश्रीयमाणे प्रतिषेधः इति ज्यायः ।
 कुतः एतत् ।
 तथा हि अयम् विशिष्टम् स्थानिकार्यम् आदेशे अतिदिशति गुरुवत् गुरुपुत्रे इति यथा ।
 तत् यथा गुरुवत् गुरुपुत्रे वर्तितव्यम् अन्यत्र उच्छिष्टभोजनात् पादोपसङ्ग्रहणाच् च इति ।
 यदि च गुरुपुत्रः अपि गुरुः भवति तत् अपि कर्तव्यम् ।
 अस्तु तर्हि आदेशिनि अलि आश्रीयमाणे प्रतिषेधः ।
 ननु च उक्तम् आदेश्यल्विधिप्रतिषेधे कुरुवधपिबाम् गुणवृद्धिप्रतिषेधः इति ।
 न एषः दोषः ।
 करोतौ तपरकरणनिर्देशात् सिद्धम् ।
 पिबतिः अदन्तः ।
 वधकम् इति न अयम् ण्वुल् ।
 अन्यः अयम् अकशब्दः कित् औणादिकः रुचकः इति यथा ।
 एकदेशविकृतस्य उपसङ्ख्यानम् ।
 एकदेशविकृतस्य उपसङ्ख्यानम् कर्तव्यम् ।
 किम् प्रयोजनम् ।
 पचतु पचन्तु ।
 तिङ्ग्रहणेन ग्रहणम् यथा स्यात् ।
 एकदेशविकृतस्य अनन्यत्वात् सिद्धम् ।
 एकदेशविकृतम् अनन्यवत् भवति इति तिङ्ग्रहणेन ग्रहणम् भविष्यति ।
 तत् यथ श्वा कर्णे वा पुच्छे वा छिन्ने श्वा एव भवति न अश्वः न गर्दभः इति ।
 अनित्यत्वविज्ञानम् तु तस्मात् उपसङ्ख्यनम् ।
 अनित्यत्वविज्ञानम् तु भवति ।
 नित्याः शब्दाः ।
 नित्येषु नाम शब्देषु कूटस्थैः अविचालिभिः वर्णैः भवितव्यम् अनपायोपजनविकारिभिः ।
 तत्र सः एव अयम् विकृतः च एतत् नित्येषु न उपपद्यते ।
 तस्मात् उपसङ्ख्यनम् कर्तव्यम् ।
 भारद्वाजीयाः पठन्ति एकदेशविकृतेषु उपसङ्ख्यानम् ।
 एकदेशविकृतेषु उपसङ्ख्यानम् कर्तव्यम् ।
 किम् प्रयोजनम् ।
 पचतु पचन्तु तिङ्ग्रहणेन ग्रहणम् यथा स्यात् ।
 किम् च कारणम् न स्यात् ।
 अनादेशत्वात् ।
 आदेशः स्थानिवत् इति उच्यते , न च इमे आदेशाः ।
 रूपान्यत्वात् च ।
 अन्यत् खलु अपि रूपम् पचति इति अन्यत् पचतु इति ।
 इमे अपि आदेशाः ।
 कथम् ।
 आदिश्यते यः सः आदेशः ।
 इमे च अपि आदिश्यन्ते ।
 आदेशः स्थानिवत् इति चेत् न अनाश्रितत्वात् ।
 आदेशः स्थानिवत् इति चेत् तत् न ।
 किम् कारणम् ।
 अनाश्रितत्वात् ।
 यः अत्र आदेशः न असौ आश्रीयते यः च आश्रीयते न असौ आदेशः ।
 न एतत् मन्तव्यम् समुदाये आश्रीयमाणे अवयवः न आश्रीयते इति ।
 अभ्यन्तरः हि समुदायस्य अवयवः ।
 तत् यथा वृक्षः प्रचलन् सह अवयवैः प्रचलति ।
 आश्रयः इति चेत् अल्विधिप्रसङ्गः । आश्रयः इति चेत् अल्विधिः अयम् भवति ।
 तत्र अनल्विधौ इति प्रतिषेधः प्राप्नोति ।
 न एषः दोषः ।
 न एवम् सति कः चित् अपि अनल्विधिः स्यात् ।
 उच्यते च इदम् अनल्विधौ इति ।
 तत्र प्रकर्षगतिः विज्ञास्यते साधीयः यः अल्विधिः इति ।
 कः च साधीयः अल्विधिः ।
 यत्र प्राधान्येन अल् आश्रीयते ।
 यत्र नान्तरीयकः अल् आश्रीयते न असौ अल्विधिः ।
 अथ वा उक्तम् आदेशग्रहणस्य प्रयोजनम् आदेशमात्रम् स्थानिवत् यथा स्यात् इति ।
 अनुपपन्नम् स्थान्यादेशत्वम् नित्यत्वात् ।
 स्थानी आदेशः इति एतत् नित्येषु शब्देषु न उपपद्यते ।
 किम् कारणम् ।
 नित्यत्वात् ।
 स्थानी हि नाम् यः भूत्वा न भवति ।
 आदेशः हि नाम यः अभूत्वा भवति ।
 एतत् च नित्येषु शब्देषु न उपपद्यते यत् सतः नाम विनाशः स्यात् असतः वा प्रादुर्भावः इति ।
 सिद्धम् तु यथा लौकिकवैदिकेषु अभूतपूर्वे अपि स्थानशब्दप्रयोगात् ।
 सिद्धम् एतत् ।
 कथम् ।
 यथा लौकिकेषु वैदिकेषु च कृतान्तेषु अभूतपूर्वे अपि स्थानशब्दः वर्तते ।
 लोके तावत् उपाध्यायस्य स्थाने शिष्यः इति उच्यते न च तत्र उपाध्यायः भूतपूर्वः भवति ।
 वेदे अपि सोमस्य स्थाने पूतीकतृणानि अभिषुणुयात् इति उच्यते न च तत्र सोमः भूतपूर्वः भवति ।
 कार्यविपरिणामात् वा सिद्धम् ।
 अथ वा कार्यविपरिणामात् सिद्धम् एतत् ।
 किम् इदम् कार्यविपरिणामात् इति ।
 कार्या बुद्धिः ।
 सा विपरिणम्यते ।
 ननु च कार्याविपरिणामात् इति भवितव्यम् ।
 सन्ति च एव हि औत्तर्पदिकानि ह्रस्वत्वानि ।
 अपि च बुद्धिः सम्प्रत्ययः इति अनर्थान्तरम् ।
 कार्या बुद्धिः कार्यः सम्प्रत्ययः कार्यस्य सम्प्रत्ययस्य विपरिणामः कार्यविपरिणामः कार्यविपरिणामात् इति ।
 परिहारन्तरम् एव इदम् मत्वा पठितम् ।
 कथम् च इदम् परिहारान्तरम् स्यात् ।
 यदि भूतपूर्वे स्थानशब्दः वर्तते ।
 भूतपूर्वे च अपि स्थानशब्दः वर्तते ।
 कथम् ।
 बुद्ध्या ।
 तत् यथा कः चित् कस्मै चित् उपदिशति प्राचीनम् ग्रामात् आम्राः इति ।
 तस्य सर्वत्र आम्रबुद्धिः प्रसक्ता ।
 ततः पश्चात् अह ये क्षीरिणः अवरोहवन्तः पृथुपर्णाः ते न्यग्रोधाः इति. सः तत्र आम्रबुद्ध्याः न्यग्रोधबुद्धिम् प्रतिपद्यते ।
 सः ततः पश्यति बुद्ध्या आम्रान् च अपकृष्यमाणान् न्यग्रोधान् च आधीयमानान् ।
 नित्याः एव च स्वस्मिन् विषये आम्राः नित्याः च न्यग्रोधाः ।
 बुद्धिः तु अस्य विपरिणम्यते ।
 एवम् इह अपि अस्तिः अस्मै अविशेषेण उपदिष्टः ।
 तस्य सर्वत्र अस्तिबुद्धिः प्रसक्ता ।
 सः अस्तेः भूः इति अस्तिबुद्ध्याः भवतिबुद्धिम् प्रतिपद्यते ।
 सः ततः पश्यति बुद्ध्या अस्तिम् च अपकृष्यमाणम् भवतिम् च आधीयमानम् ।
 नित्यः एव स्वस्मिन् विषये अस्तिः नित्यः भवतिः ।
 बुद्धिः तु अस्य विपरिणम्यते ।
 अपवादप्रसङ्गः तु स्थानिवत्त्वात् ।
 अपवादे उत्सर्गकृतम् च प्राप्नोति ।
 कर्मणि अण् आतः अनुपसर्गे कः इति के अपि अणि कृतम् प्राप्नोति ।
 किम् कारणम् ।
 स्थानिवत्त्वात् ।
 उक्तम् वा ।
 किम् उक्तम् ।
 विषयेण तु नानालिङ्गकरणात् सिद्धम् इति ।
 अथ वा ।
 सिद्धम् तु षष्ठीनिर्दिष्टस्य स्थानिवद्वचनात् ।
 सिद्धम् एतत् ।
 कथम् ।
 षष्ठीनिर्दिष्टस्य आदेशः स्थानिवत् इति वक्तव्यम् ।
 तत् तर्हि षष्ठीनिर्दिष्टग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 षष्ठी स्थानेयोगा इति ।
 अथ वा आचार्यप्रवृत्तिः ज्ञापयति न अपवादे उत्सर्गकृतम् भवति इति यत् अयम् श्यनादीनाम् कान् चित् शितः करोति श्यन् , श्नम् , श्ना , शः , श्नुः इति ।
 तस्य दोषः तयादेशे उभयप्रतिषेधः । तस्य एतस्य लक्षणस्य दोषः तयादेशे उभयप्रतिषेधः वक्तव्यः उभये देवमनुष्याः ।
 तयपः ग्रहणेन ग्रहणात् जसि विभाषा प्राप्नोति ।
 न एषः दोषः ।
 अयच् प्रत्ययान्तरम् ।
 यदि प्रत्ययान्तरम् उभयी इति ईकारः न प्राप्नोति ।
 मा भूत् एवम् ।
 मात्रचः इति एवम् भविष्यति ।
 कथम् ।
 मात्रच् इति न इदम् प्रत्ययग्रहणम् ।
 किम् तर्हि ।
 प्रत्याहारग्रहणम् ।
 क्व सन्निविष्टानाम् प्रत्याहारः ।
 मात्रशब्दात् प्रभृति आ आयचः चकारात् ।
 यदि प्रत्याहारग्रहणम् कति तिष्ठन्ति अत्र अपि प्राप्नोति ।
 अतः इति वर्तते ।
 एवम् अपि तैलमात्रा घ्र्तमात्रा इति अत्र अपि प्राप्नोति ।
 सदृशस्य अपि असन्निविष्टस्य न भविष्यति प्रत्याहारेण ग्रहणम् ।
 जात्यख्यायाम् वचनातिदेशे स्थानिवद्भावप्रतिषेधः ।
 जात्यख्यायाम् वचनातिदेशे स्थानिवद्भावस्य प्रतिषेधः वक्तव्यः ।
 व्रीहिभ्यः आगतः इति अत्र घेः ङिति इत् गुणः प्राप्नोति ।
 न एषः दोषः ।
 उक्तम् एतत् अर्थातिदेशात् सिद्धम् इति ।
 ङ्याब्ग्रहणे अदीर्घः । ङ्याब्ग्रहणे अदीर्घः आदेशः न स्थानिवत् इति वक्तव्यम् ।
 किम् प्रयोजनम् ।
 निष्कौशाम्बिः , अतिखट्वः ।
 ङ्याब्ग्रहणेन ग्रहणात् सुलोपः मा भूत् इति ।
 ननु च दीर्घात् इति उच्यते ।
 तत् न वक्तव्यम् भवति ।
 किम् पुनः अत्र ज्यायः ।
 स्थानिवत्प्रतिषेधः एव ज्यायान् ।
 इदम् अपि सिद्धम् भवति अतिखट्वाय अतिमालाय ।
 याट् आपः इति याट् न भवति ।
 अथ इदानीम् असति अपि स्थानिवद्भावे दीर्घत्वे कृते पित् च असौ भूतपूर्वः इति कृत्वा याट् आपः इति याट् कस्मात् न भवति ।
 लक्षणप्रतिपदोक्तयोः प्रतिपदोक्तस्य एव इति ।
 ननु च इदानीम् सति अपि स्थानिवद्भावे एतया परिभाषया शक्यम् इह उपस्थातुम् ।
 न इति आह ।
 न हि इदानीम् क्व चित् अपि स्थानिवद्भावः स्यात् ।
 तत् तर्हि वक्तव्यम् ।
 न वक्तव्यम्. प्रश्लिष्टनिर्देशात् सिद्धम् ।
 प्रश्लिष्टनिर्देशः अयम् ङी* ई* ईकारान्तात् आ* आप् आकारान्तात् इति ।
 आहिभुवोः ईट्प्रतिषेधः ।
 आहिभुवोः ईट्प्रतिषेधः वक्तव्यः आत्थ अभूत् ।
 अस्तिब्रूग्रहणेन ग्रहणात् ईट् प्राप्नोति ।
 आहेः तावत् न वक्तव्यः ।
 आचार्यप्रवृत्तिः ज्ञापयति न आहेः ईट् भवति इति यत् अयम् आहः थः इति झलादिप्रकरणे थत्वम् शास्ति ।
 न एतत् अस्ति प्रयोजनम्. अस्ति हि अन्यत् एतस्य वचने प्रयोजनम् ।
 किम् ।
 भूतपूर्वगतिः यथा विज्ञायेत झलादिः यः भूतपूर्वः इति ।
 यदि एवम् थवचनम् अनर्थकम् स्यात् ।
 आथिम् एव अयम् उच्चारयेत् ब्रुवः पञ्चानाम् आदितः आथः ब्रुवः इति ।
 भवतेः च अपि न वक्तव्यः ।
 अस्तिसिचः अपृक्ते इति द्विसकारकः निर्देशः अस्तेः सकारान्तात् इति ।
 वध्यादेशे वृद्धितत्वप्रतिषेधः ।
 वध्यादेशे वृद्धितत्वप्रतिषेधः वक्तव्यः वधकम् पुष्करम् इति ।
 स्थानिवद्भावात् वृद्धितत्वे प्राप्नुतः ।
 न एषः दोषः ।
 उक्तम् एतत् न अयम् ण्वुल् ।
 अन्यः अयम् अकशब्दः कित् औणादिकः रुचकः इति यथा ।
 इड्विधिः च ।
 इड्विधेयः आवधिषीष्ट ।
 एकाचः उपदेशे अनुदात्तात् इति प्रतिषेधः प्राप्नोति ।
 न एषः दोषः ।
 आद्युदात्तनिपातनम् करिष्यते ।
 स निपातनस्वरः प्रकृतिस्वरस्य बाधकः भविष्यति ।
 एवम् अपि उपदेशिवद्भावः वक्तव्यः ।
 यथा एव हि निपातनस्वरः प्रकृतिस्वरम् बाधते एवम् प्रत्ययस्वरम् अपि बाधेत आवधिषीष्ट इति ।
 न एषः दोषः ।
 आर्धधातुकीयाः सामान्येन भवन्ति अनवस्थितेषु प्रत्ययेषु ।
 तत्र आर्धधातुकसामान्ये वधिभावे कृते सति शिष्टत्वात् प्रत्ययस्वरः भविष्यति ।
 आकारान्तात् नुक्षुक्प्रतिषेधः ।
 आकारान्तात् नुक्षुकोः प्रतिषेधः वक्तव्यः विलापयति भापयते ।
 लीभीग्रहणेन ग्रहणात् नुक्षुकौ प्राप्नुतः ।
 लीभियोः प्रश्लिष्टनिर्देशात् सिद्धम् ।
 लीभियोः प्रश्लिष्टनिर्देशः अयम् ली* ई* ईकारान्तस्य भी* ई* ईकारान्तस्य च इति ।
 लोडादेशे शाभावजभावधित्वहिलोपैत्त्वप्रतिषेधः ।
 लोडादेशे एषाम् प्रतिषेधः वक्तव्यः शिष्टात् , हतात् , भिन्तात् , कुरुतात् , स्तात् ।
 लोडादेशे कृते शाभावः जभावः धित्वम् हिलोपः एत्त्वम् इति एते विधयः प्राप्नुवन्ति ।
 न एषः दोषः ।
 इदम् इह सम्प्रधार्यम् लोडादेशः क्रियताम् एते विधयः इति किम् अत्र कर्तव्यम् ।
 परत्वात् लोडादेशः ।
 अथ इदानीम् लोडादेशे कृते पुनःप्रसङ्गविज्ञानात् कस्मात् एते विधयः न भवन्ति ।
 सकृद्गतौ विप्रतिषेधे यत् बाधितम् तत् बाधितम् एव इति कृत्वा ।
 त्रयादेशे स्रन्तप्रतिषेधः ।
 त्रयादेशे स्रन्तस्य प्रतिषेधः वक्तव्यः तिसृणाम् ।
 तिसृभावे कृते त्रेः त्रयः इति त्रयादेशः प्राप्नोति ।
 न एषः दोषः ।
 इदम् इह सम्प्रधार्यम् तिसृभावः क्रियताम् त्रयादेशः इति किम् अत्र कर्तव्यम् ।
 परत्वात् तिसृभावः ।
 अथ इदानीम् तिसृभावे कृते पुनःप्रसङ्गविज्ञानात् त्रयादेशः कस्मात् न भवति ।
 सकृद्गतौ विप्रतिषेधे यत् बाधितम् तत् बाधितम् एव इति ।
 आम्विधौ च ।
 आम्विधौ च स्रन्तस्य प्रतिषेधः वक्तव्यः चतस्रः तिष्ठन्ति ।
 चतसृभावे कृते चतुरनडुहोः आम् उदात्तः इति आम् प्राप्नोति ।
 न एषः दोषः ।
 इदम् इह सम्प्रधार्यम् चतसृभावः क्रियताम् चतुरनडुहोः आम् उदात्तः इति आम् इति किम् अत्र कर्तव्यम् ।
 परत्वात् चतसृभावः ।
 अथ इदानीम् चतसृभावे कृते पुनःप्रसङ्गविज्ञानात् आम् कस्मात् न भवति ।
 सकृद्गतौ विप्रतिषेधे यत् बाधितम् तत् बाधितम् एव इति ।
 स्वरे वस्वादेशे ।
 स्वरे वस्वादेशे प्रतिषेधः वक्तव्यः विदुषः पश्य ।
 शतुः अनुमः नद्यजादी अन्तोदात्तात् इति एषः स्वरः प्राप्नोति ।
 न एषः दोषः ।
 अनुमः इति प्रतिषेधः भविष्यति ।
 अनुमः इति उच्यते न च अत्र नुमम् पश्यामः ।
 अनुमः इति न इदम् आगमग्रहणम् ।
 किम् तर्हि ।
 प्रत्याहारग्रहणम् ।
 क्व सन्निविष्टानाम् प्रत्याहारः ।
 उकारात् प्रभृति आ नुमः मकारात् ।
 यदि प्रत्याहारग्रहणम् लुनत पुनत अत्र अपि प्राप्नोति ।
 अनुम्ग्रहणेन न शत्रन्तम् विशेष्यते ।
 किम् तर्हि ।
 शता एव विशेष्यते शता यः अनुम्कः इति ।
 अवश्यम् च एतत् एवम् विज्ञेयम् ।
 आगमग्रहणे हि सति इह प्रसज्येत मुञ्चता मुञ्चतः इति ।
 गोः पूर्वणित्त्वात्वस्वरेषु ।
 गोः पूर्वणित्त्वात्वस्वरेषु प्रतिषेधः वक्तव्यः चित्रग्वग्रम् , शबलग्वग्रम् ।
 सर्वत्र विभाषा गोः इति विभाषा पूर्वत्वम् प्राप्नोति ।
 न एषः दोषः ।
 एङः इति वर्तते ।
 तत्र अनल्विधौ इति प्रतिषेधः भविष्यति ।
 एवम् अपि हे चित्रगो अग्रम् अत्र प्राप्नोति ।
 णित्त्वम् चित्रगुः , चित्रगू चित्रगवः ।
 गोतो णित् इति णित्त्वम् प्राप्नोति ।
 आत्वम् चित्रगुम् पश्य शबलगुम् पश्य ।
 आ ओतः इति आत्वम् प्राप्नोति ।
 न एषः दोषः ।
 तपरकरणात् सिद्धम् ।
 तपरकरणसामार्थ्यात् णित्त्वात्वे न भविष्यतः ।
 स्वर बहुगुमान् ।
 न गोश्वन्साववर्ण इति प्रतिषेधः प्राप्नोति ।
 करोतिपिब्योः प्रतिषेधः ।
 करोतिपिब्योः प्रतिषेधः वक्तव्यः कुरु पिब इति ।
 स्थानिवद्भावात् लघूपधगुणः प्राप्नोति ।
 उक्तम् वा ।
 किम् उक्तम् ।
 करोतौ तपरकरणनिर्देशात् सिद्धम् , पिबतिः अदन्तः इति ।
 अचः इति किमर्थम् ।
 प्रश्नः , द्यूत्वा , आक्राष्टाम् आगत्य ।
 प्रश्नः , विश्नः इति अत्र छकारस्य शकारः परनिमित्तकः ।
 तस्य स्थानिवद्भावात् छे च इति तुक् प्राप्नोति ।
 अचः इति वचनात् न भवति ।
 न एतत् अस्ति प्रयोजनम् ।
 क्रियमाणे अपि वै अज्ग्रहणे अवश्यम् अत्र तुगभावे यत्नः कर्तव्यः ।
 अन्तरङ्गत्वात् हि तुक् प्राप्नोति ।
 इदम् तर्हि द्यूत्वा ।
 वकारस्य ऊठ् परनिमित्तकः ।
 तस्य स्थानिवद्भावात् अचि इति यणादेशः न प्राप्नोति ।
 अचः इति वचनात् भवति ।
 एतत् अपि न अस्ति प्रयोजनम् ।
 स्वाश्रयम् अत्र अच्त्वम् भविष्यति ।
 अथ वा यः अत्र आदेशः न असौ आश्रीयते यः च आश्रीयते न असौ आदेशः ।
 इदम् तर्हि प्रयोजनम् आक्राष्टाम् ।
 सिचः लोपः परनिमित्तकः ।
 तस्य स्थानिवद्भावात् षढोः कः सि इति कत्वम् प्राप्नोति ।
 अचः इति वचनात् भवति ।
 एतत् अपि न अस्ति प्रयोजनम् ।वक्ष्यति एतत् पूर्वत्रासिद्धे न स्थानिवत् इति ।
 इदम् तर्हि प्रयोजनम् आगत्य , अभिगत्य ।
 अनुनासिकलोपः परनिमित्तकः ।
 तस्य स्थानिवद्भावात् ह्रस्वस्य इति तुक् न प्राप्नोति ।
 अचः इति वचनात् भवति ।
 अथ परस्मिन् इति किमर्थम् ।
 युवजानिः , द्विपदिका , वैयाघ्रपद्यः , आदीध्ये ।
 युवजानिः , वधूजानिः इति जायायाः निङ् न परनिमित्तकः ।
 तस्य स्थानिवद्भावात् वलि इति यलोपः न प्राप्नोति ।
 परस्मिन् इति वचनात् भवति ।
 न एतत् अस्ति प्रयोजनम् ।
 स्वाश्रयम् अत्र वल्तम् भविष्यति ।
 अथ वा यः अत्र आदेशः न असौ आश्रीयते यः च आश्रीयते न असौ आदेशः ।
 इदम् तर्हि प्रयोजनम् द्विपदिका त्रिपदिका ।
 पादस्य लोपः न परनिमित्तकः ।
 तस्य स्थानिवद्भावात् पद्भावः न प्राप्नोति ।
 परस्मिन् इति वचनात् भवति ।
 एतत् अपि न अस्ति प्रयोजनम् ।
 पुनर्लोपवचनसामर्थ्यात् स्थानिवद्भावः न भविष्यति ।
 इदम् तर्हि प्रयोजनम् वैयाघ्रपद्यः ।
 ननु च अत्र अपि पुनर्वचनसामर्थ्यात् एव न भविष्यति ।
 अस्ति हि अन्यत् पुनर्लोपवचने प्रयोजनम् ।
 किम् ।
 यत्र भसञ्ज्ञा न व्याघ्रपात् , श्येनपात् इति ।
 इदम् च अपि उदाहरणम् आदीध्ये , आवेव्ये ।
 इकारस्य एकारः न परनिमित्तकः ।
 तस्य स्थानिवद्भावात् यीवर्णयोः दीधीवेव्योः इति लोपः प्राप्नोति ।
 परस्मिन् इति वचनात् भवति ।
 अथ पूर्वविधौ इति किम् अर्थम् ।
 हे गौः , बाभ्रवीयाः , नैधेयः ।
 हे गौः इति औकारः परनिमित्तकः ।
 तस्य स्थानिवद्भावात् एङ्ह्रस्वात् सम्बुद्धेः इति लोपः प्राप्नोति ।
 पूर्वविधौ इति वचनात् न भवति ।
 न एतत् अस्ति प्रयोजनम् ।
 आचार्यप्रवृत्तिः ज्ञापयति न सम्बुद्धिलोपे स्थानिवद्भावः भवति इति यत् अयम् एङ्ह्रस्वात् सम्बुद्धेः इति एङ्ग्रहणम् करोति ।
 न एतत् अस्ति ज्ञापकम् ।
 गोर्थम् एतत् स्यात् ।
 यत् तर्हि प्रत्याहारग्रहणम् करोति ।
 इतरथा हि ओह्रस्वात् इति एव ब्रूयात् ।
 इदम् तर्हि प्रयोजनम् बाभ्रवीयाः , माधवीयाः ।
 वान्तादेशः परनिमित्तकः ।
 तस्य स्थानिवद्भावात् हलः तद्धितस्य इति यलोपः न प्राप्नोति ।
 पूर्वविधौ इति वचनात् न भवति ।
 एतत् अपि न अस्ति प्रयोजनम् ।
 स्वाश्रयम् अत्र हल्त्वम् भविष्यति ।
 अथ वा यः अत्र आदेशः न असौ आश्रीयते यः च आश्रीयते न असौ आदेशः ।
 इदम् तर्हि प्रयोजनम् नैधेयः ।
 आकारलोपः परनिमित्तकः ।
 तस्य स्थानिवद्भावात् द्व्यज्लक्षणः ढक् न प्राप्नोति ।
 पूर्वविधौ इति वचनात् न भवति ।
 अथ विधिग्रहणम् किमर्थम् ।
 सर्वविभक्त्यन्तः समासः यथा विज्ञायेत पूर्वस्य विधिः पूर्वविधिः , पूर्वस्मात् विधिः पूर्वविधिः इति ।
 कानि पुनः पूर्वस्मात् विधौ स्थानिवद्भावस्य प्रयोजनानि ।
 बेभिदिता , माथितिकः , अपीपचन् ।
 बेभिदिता , चेच्छिदिता इति अकारलोपे कृते एकाज्लक्षणः इट्प्रतिषेधः प्राप्नोति ।
 स्थानिवद्भावात् न भवति ।
 माथितिकः इति अकारलोपे कृते तान्तात् कः इति कादेशः प्राप्नोति ।
 स्थानिवद्भावात् न भवति ।
 अपीपचन् इति एकादेशे कृते अभ्यस्तात् झेः जुस् भवति इति जुस्भावः प्राप्नोति ।
 स्थानिवद्भावात् न भवति ।
 न एतानि सन्ति प्रयोजनानि ।
 कुतः ।
 प्रातिपदिकर्निर्देशः अयम् ।
 प्रातिपदिकर्निर्देशाः च अर्थतन्त्राः भवन्ति ।
 न कां चित् प्राधान्येन विभक्तिम् आश्रयन्ति ।
 तत्र प्रातिपदिकार्थे निर्दिष्टे याम् याम् विभक्तिम् आश्रयितुम् बुद्धिः उपजायते सा सा आश्रयितव्या ।
 इदम् तर्हि प्रयोजनम् विधिमात्रे स्थानिवत् यथा स्यात् अनाश्रीयमाणायाम् अपि प्रकृतौ वाय्वोः , अध्वर्य्वोः ।
 लोपः व्योः वलि इति यलपः मा भूत् इति ।
 अस्ति प्रयोजनम् एतत् ।
 किम् तर्हि इति ।
 अपरविधौ इति तु वक्तव्यम् ।
 किम् प्रयोजनम् ।
 स्वविधौ अपि स्थानिवद्भावः यथा स्यात् ।
 कानि पुनः स्वविधौ स्थानिवद्भावस्य प्रयोजनानि ।
 आयन् , आसन् , धिन्वन्ति कृण्वन्ति दधि अत्र , मधु अत्र चक्रतुः , चक्रुः ।
 इह तावत् आयन् , आसन् इति इणस्त्योः यण्लोपयोः कृतयोः अनजादित्वात् आट् अजादीनाम् इति आट् न प्राप्नोति ।
 स्थानिवद्भावात् भवति ।
 धिन्वन्ति कृण्वन्ति इति यणादेशे कृते वलादिलक्षणः इट् प्राप्नोति ।
 स्थानिवद्भावात् न भवति ।
 दधि अत्र मधु अत्र इति यणादेशे कृते संयोगान्तलोपः प्राप्नोति ।
 स्थानिवद्भावात् न भवति ।
 चक्रतुः , चक्रुः इति यणादेशे कृते अनच्त्वात् द्विर्वचनम् न प्राप्नोति ।
 स्थानिवद्भावात् भवति ।
 यदि तर्हि स्वविधौ अपि स्थानिवद्भावः भवति द्वाभ्याम् , देयम् , लवनम् अत्र अपि प्राप्नोति ।
 द्वाभ्याम् इति अत्र अत्वस्य स्थानिवद्भावात् दीर्घत्वम् न प्राप्नोति ।
 देयम् इति ईत्त्वस्य स्थानिवद्भावात् गुणः न प्राप्नोति ।
 लवनम् इति गुणस्य स्थानिवद्भावात् अवादेशः न प्राप्नोति ।
 न एषः दोषः ।
 स्वाश्रयाः अत्र एते विधयः भविष्यन्ति ।
 तत् तर्हि वक्तव्यम् अपरविधौ इति ।
 न वक्तव्यम् ।
 पूर्वविधौ इति एव सिद्धम् ।
 कथम् ।
 न पूर्व्ग्रहणेन आदेशः अभिसम्बध्यते अजादेशः परनिमित्तकः पूर्वस्य विधिम् प्रति स्थानिवत् भवति ।
 कुतः पूर्वस्य ।
 आदेशात् इति ।
 किम् तर्हि ।
 निमित्तम् अभिसम्बध्यते अजादेशः परनिमित्तकः पूर्वस्य विधिम् प्रति स्थानिवत् भवति ।
 कुतः पूर्वस्य ।
 निमित्तात् इति ।
 अथ निमित्ते अभिसम्बध्यमाने यत् तत् अस्य योगस्य मूर्धाभिषिक्तम् उदाहरणम् तत् अपि सङ्गृहीतम् भवति ।
 किम् पुनः तत् ।
 पट्व्या मृद्व्या इति ।
 बाढम् सङ्गृहीतम् ।
 ननु च ईकारयणा व्यवहितत्वात् न असौ निमित्तात् पूर्वः भवति ।
 व्यवहिते अपि पूर्वशब्दः वर्तते ।
 तत् यथा पूर्वम् मथुरायाः पाटलिपुत्रम् इति ।
 अथ वा आदेशः एव अभिसम्बध्यते ।
 कथम् यानि स्वविधौ स्थानिवद्भावस्य प्रयोजनानि ।
 न एतानि सन्ति ।
 इह तावत् आयन् , आसन् , धिन्वन्ति कृण्वन्ति इति ।
 अयम् विधिशब्दः अस्ति एव कर्मसाधनः विधीयते विधिः ।
 अस्ति भावसाधनः विधानम् विधिः इति ।
 कर्मसाधनस्य विधिशब्दस्य उपादाने न सर्वम् इष्टम् सङ्गृहीतम् इति कृत्वा भावसाधनस्य विधिशब्दस्य उपादानम् विज्ञास्यते पूर्वस्य विधानम् प्रति पूर्वस्य भावम् प्रति पूर्वः स्यात् इति स्थानिवत् भवति इति एवम् आट् भविष्यति इट् च न भविष्यति ।
 दधि अत्र मधु अत्र चक्रतुः चक्रुः इति परिहारम् वक्ष्यति
 कानि पुनः अस्य योगस्य प्रयोजनानि ।
 स्तोष्यामि अहम् पादिकम् औदवाहिम् ततः श्वोभूते शातनीम् पातनीम् च ।
 नेतारौ आगच्छतम् धारणिम् रावणिम् च ततः पश्चात् स्रंस्यते ध्वंस्यते च ।
 इह तावत् पादिकम् औदवाहिम् शातनीम् पातनीम् धारणिम् रावणिम् इति अकारलोपे कृते पद्भावः ऊठ् अल्लोपः टिलोपः इति एते विधयः प्राप्नुवन्ति ।
 स्थानिवद्भावात् न भवन्ति ।
 स्रंस्यते ध्वंस्यते णिलोपे कृते अनिदिताम् हलः उपधायाः क्ङिति इति नलोपः प्राप्नोति ।
 स्थानिवद्भावात् न भवति ।
 न एतानि सन्ति प्रयोजनानि ।
 असिद्धवत् अत्र आ भात् इति अनेन अपि एतानि सिद्धानि ।
 इदम् तर्हि प्रयोजनम् याज्यते वाप्यते ।
 णिलोपे कृते यजादीनाम् किति इति सम्प्रसारणम् प्राप्नोति ।
 स्थानिवद्भावात् न भवति ।
 एतत् अपि न अस्ति प्रयोजनम् ।
 यजादिभिः अत्र कितम् विशेषयिष्यामः यजादीनाम् यः कित् इति ।
 कः च यजादीनाम् कित् ।
 यजादिभ्यः यः विहितः इति ।
 इदम् तर्हि प्रयोजनम् पट्व्या मृद्व्या इति ।
 परस्य यणादेशे कृते पूर्वस्य न प्राप्नोति ईकारयणा व्यवहितत्वात् ।
 स्थानिवद्भावात् भवति ।
 किम् पुनः कारणम् परस्य तावत् भवति न पुनः पूर्वस्य ।
 नित्यत्वात् ।
 नित्यः परयणादेशः ।
 कृते अपि पूर्वयणादेशे प्राप्नोति अकृते अपि प्राप्नोति ।
 नित्यत्वात् परयणादेशे कृते पूर्वस्य न प्राप्नोति ।
 स्थानिवद्भावात् भवति ।
 एतत् अपि न अस्ति प्रयोजनम् ।
 असिद्धम् बहिरङ्गलक्षणम् अन्तरङ्गलक्षणे इति असिद्धत्वात् बहिरङ्गलक्षणस्य परयणादेशस्य अन्तरङ्गलक्षणः पूर्वयणादेशः भविष्यति ।
 अवश्यम् च एषा परिभाषा आश्रयितव्या स्वरार्थम् कर्त्र्य हर्त्र्य इति उदात्तयणः हल्पूर्वात् इति एषः स्वरः यथा स्यात् ।
 अनेन अपि सिद्धः स्वरः ।
 कथम् ।
 आरभ्यमाणे नित्यः असौ ।
 आरभ्यमाणे तु अस्मिन् योगे नित्यः पूर्वयणादेशः ।
 कृते अपि परयणादेशे प्राप्नोति अकृते अपि ।
 परयणादेशः अपि नित्यः ।
 कृते अपि पूर्वयणादेशे प्राप्नोति अकृते अपि ।
 परः च असौ व्यवस्था ।
 व्यवस्थया च असौ परः ।
 युगपत्सम्भवः न अस्ति ।
 न च अस्ति यौगपद्येन सम्भवः ।
 कथम् च सिध्यति ।
 बहिरङ्गेण सिध्यति ।
 असिद्धम् बहिरङ्गलक्षणम् अन्तरङ्गलक्षणे इति अनेन सिध्यति ।
 एवम् तर्हि यः अत्र उदात्तयण् तदाश्रयः स्वरः भविष्यति ।
 ईकारयणा व्यवहितत्वात् न प्राप्नोति ।
 स्वरविधौ व्यञ्जनम् अविद्यमानवत् भवति इति न अस्ति व्यवधानम् ।
 सा तर्हि एषा परिभाषा कर्तव्या ।
 ननु च इयम् अपि कर्तव्या असिद्धम् बहिरङ्गलक्षणम् अन्तरङ्गलक्षणे इति ।
 बहुप्रयोजना एषा परिभाषा ।
 अवश्यम् एषा कर्तव्या ।
 सा च अपि एषा लोकतः सिद्धा ।
 कथम् ।
 प्रत्यङ्गवर्ती लोकः लक्ष्यते ।
 तत् यथा पुरुषः अयम् प्रातः उत्थाय यानि अस्य प्रतिशरीरम् कार्याणि तानि तावत् करोति ततः सुहृदाम् ततः सम्बन्धिनाम् ।
 प्रातिपदिकम् च अपि उपदिष्टम् सामान्यभूते अर्थे वर्तते ।
 सामन्ये वर्तमानस्य व्यक्तिः उपजायते ।
 व्यक्तस्य सतः लिङ्गसङ्ख्याभ्याम् अन्वितस्य बाह्येन अर्थेन योगः भवति ।
 यया एव आनुपूर्व्या अर्थानाम् प्रादुर्भावः तया एव शब्दानाम् अपि तद्वत् कार्यैः अपि भवितव्यम् ।
 इमानि तर्हि प्रयोजनानि पटयति , अवधीत् , बहुखट्वकः ।
 पटयति लघयति इति टिलोपे कृते अतः उपधायाः इति वृद्धिः प्राप्नोति ।
 स्थानिवद्भावात् न भवति ।
 अवधीत् इति अकारलोपे कृते अतः हलादेः लघोः इति विभाषा वृद्धिः प्राप्नोति ।
 स्थानिवद्भावात् न भवति ।
 बहुखट्वकः इत् आपः अन्यतरस्याम् ह्रस्वत्वे कृते ह्रस्वान्ते अन्त्यात् पूर्वम् इति एषः स्वरः प्राप्नोति ।
 स्थानिवद्भावात् न भवति ।
 इह वैयाकरणः , सौवश्वः इति य्वोः स्थानिवद्भावात् आयावौ प्राप्नुतः ।
 तयोः प्रतिषेधः वक्तव्यः ।
 अचः पूर्वविज्ञानात् ऐचोः सिद्धम् ।
 यः अनादिष्टात् अचः पूर्वः तस्य विधिम् प्रति स्थानिवद्भावः ।
 आदिष्टात् च एषः अचः पूर्वः ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 अचः इति पञ्चमी अचः पूर्वस्य ।
 यदि एवम् आदेशः अविशेषितः भवति ।
 आदेशः च विशेषितः ।
 कथम् ।
 न ब्रूमः यत् षष्ठीनिर्दिष्टम् अज्ग्रहणम् तत् पञ्चमीनिर्दिष्टम् कर्तव्यम् ।
 किम् तर्हि अन्यत् कर्तव्यम् ।
 अन्यत् च न कर्तव्यम् ।
 यत् एव अदः षष्ठीनिर्दिष्टम् अज्ग्रहणम् तस्य दिक्शब्दैः योगे पञ्चमी भवति अजादेशः परनिमित्तकः पूर्वस्य विधिम् प्रति स्थानिवत् भवति ।
 कुतः पूर्वस्य ।
 अचः इति ।
 तत् यथा आदेशः प्रथमानिर्दिष्टः ।
 तस्य दिक्शब्दैः योगे पञ्चमी भवति अजादेशः परनिमित्तकः पूर्वस्य विधिम् प्रति स्थानिवत् भवति ।
 कुतः पूर्वस्य ।
 आदेशात् इति ।
 तत्र आदेशलक्षणप्रतिषेधः ।
 तत्र आदेशलक्षणम् कार्यम् प्राप्नोति ।
 तस्य प्रतिषेधः वक्तव्यः वाय्वोः , अध्वर्य्वोः ।
 लोपः व्योः वलि इति यलोपः प्राप्नोति ।
 असिद्धवचनात् सिद्धम् ।
 अजादेशः परनिमित्तकः पूर्वस्य विधिम् प्रति असिद्धः भवति इति वक्तव्यम् ।
 असिद्धवचनात् सिद्धम् इति चेत् उत्सर्गलक्षणानाम् अनुदेशः ।
 असिद्धवचनात् सिद्धम् इति चेत् उत्सर्गलक्षणानाम् अनुदेशः कर्तव्यः पट्व्या म्र्द्व्या इति ।
 ननु च एतत् अपि असिद्धवचनात् सिद्धम् ।
 असिद्धवचनात् सिद्धम् इति चेत् न अन्यस्य असिद्धवचनात् अन्यस्य भावः ।
 असिद्धवचनात् सिद्धम् इति चेत् तत् न ।
 किम् कारणम् ।
 न अन्यस्य असिद्धवचनात् अन्यस्य भावः ।
 न हि अन्यस्य असिद्धवचनात् अन्यस्य प्रादुर्भावः भवति ।
 न हि देवदत्तस्य हन्तरि हते देवदत्तस्य प्रादुर्भावः भवति ।
 तस्मात् स्थानिवद्वचनम् असिद्धत्वम् च ।
 तस्मात् स्थानिवद्भावः वक्तव्यः असिद्धत्वम् च ।
 पट्व्या मृद्व्या इति अत्र स्थानिवद्भावः ।
 वाय्वोः , अध्वर्य्वोः इति असिद्धत्वम् ।
 उक्तम् वा ।
 किम् उक्तम् ।
 स्थानिवद्वचनानर्थक्यम् शास्त्रासिद्धत्वात् इति ।
 विषमः उपन्यासः ।
 युक्तम् तत्र यत् एकादेशशास्त्रम् तुक्शास्त्रे असिद्धम् स्यात् अन्यत् अन्यस्मिन् ।
 इह पुनः न युक्तम् ।
 कथम् हि तद् एव नाम तस्मिन् असिद्धम् स्यात् ।
 तद् एव च अपि तस्मिन् असिद्धम् भवति ।
 वक्ष्यति हि आचार्यः चिणः लुकि तग्रहणानर्थक्यम् सङ्घातस्य अप्रत्ययत्वात् तलोपस्य च असिद्धत्वात् इति ।
 चिणः लुक् चिणः लुकि एव असिद्धः भवति ।
 कामम् अतिदिश्यताम् वा सत् च असत् च अपि न इह भारः अस्ति ।
 कल्प्यः हि वाक्यशेषः वाक्यम् वक्तरि अधीनम् हि ।
 अथ वा वतिनिर्देशः अयम् ।
 कामचारः च वतिनिर्देशे वाक्यशेषम् समर्थयितुम् ।
 तत् यथा ।
 उशीनरवत् मद्रेषु यवाः ।
 सन्ति न सन्ति इति ।
 मातृवत् अस्याः कलाः ।
 सन्ति न सन्ति ।
 एवम् इह अपि स्थानिवत् भवति स्थानिवत् न भवति इति वाक्यशेषम् समर्थयिष्यामहे ।
 इह तावत् पट्व्या मृद्व्या इति यथा स्थानिनि यणादेशः भवति एवम् आदेशे अपि ।
 इह इदानीम् वाय्वोः अध्वर्य्वोः इति यथा स्थानिनि यलोपः न भवति एवम् आदेशे अपि न भवति ।
 किम् पुनः अनन्तरस्य विधिम् प्रति स्थानिवद्भावः आहोस्वित् पूर्वमात्रस्य ।
 कः च अत्र विशेषः ।
 अनन्तरस्य चेत् एकाननुदात्तद्विगुस्वरगतिनिघातेषु उपसङ्ख्यानम् ।
 अनन्तरस्य चेत् एकाननुदात्तद्विगुस्वरगतिनिघातेषु उपसङ्ख्यानम् कर्तव्यम् ।
 एकाननुदात्त लुनीहि अत्र पुनीहि अत्र ।
 अनुदात्तम् पदम् एकवर्जम् इति एषः स्वरः न प्राप्नोति ।
 द्विगुस्वर पञ्चारत्न्यः , दशारत्न्यः ।
 इगन्तकाल इति एषः स्वरः न प्राप्नोति ।
 गतिनिघात यत् प्रलुनीहि अत्र , यत् प्रपुनीहि अत्र ।
 तिङि चोदात्तवति इति एषः स्वरः न प्राप्नोति ।
 अस्तु तर्हि पूर्वमात्रस्य ।
 पूर्वमात्रस्य इति चेत् उपधाह्रस्वत्वम् । पूर्वमात्रस्य इति चेत् उपधाह्रस्वत्वम् वक्तव्यम् वादितवन्तम् प्रयोजितवान् अवीवदत् वीणाम् परिवादकेन ।
 किम् पुनः कारणम् न सिध्यति ।
 यः असौ णौ णिः लुप्यते तस्य स्थानिवद्भावात् ह्रस्वत्वम् न प्राप्नोति ।
 गुरुसञ्ज्ञा च ।
 गुरुसञ्ज्ञा च न सिध्यति श्लेष्मा३घ्न पित्ता३घ्न दा३ध्यश्व मा३ध्वश्व ।
 हलः अनन्तराः संयोगः इति संयोगसञ्ज्ञा ।
 संयोगे गुरु इति गुरुसञ्ज्ञा ।
 गुरोः इति प्लुतः न प्राप्नोति ।
 ननु च यस्य अपि अनन्तरस्य विधिम् प्रति स्थानिवद्भावः तस्य अपि अनन्तरलक्षणः विधिः संयोगसञ्ज्ञा विधेया ।
 न वा संयोगस्य अपूर्वविधित्वात् ।
 न वा एषः दोषः ।
 किम् कारणम् ।
 संयोगस्य अपूर्वविधित्वात् ।
 न पूर्वविधिः संयोगः ।
 किम् तर्हि ।
 पूर्वपरविधिः संयोगः ।
 एकादेशस्य उपसङ्ख्यानम् ।
 एकादेशस्य उपसङ्ख्यानम् कर्तव्यम् श्रायसौ गौमतौ चातुरौ , आनडुहौ पादे , उदवाहे ।
 एकादेशे कृते नुमामौ पद्भावः ऊठ् इति एते विधयः प्राप्नुवन्ति ।
 किम् पुनः कारणम् न सिध्यति ।
 उभयनिमित्तत्वात् ।
 अजादेशः परनिमित्तकः इति उच्यते उभयनिमित्तः च अयम् ।
 उभयादेशत्वात् च ।
 अचः आदेशः इचि उच्यते अचोः च अयम् आदेशः ।
 न एषः दोषः ।
 यत् तावत् उच्यते उभयनिमित्तत्वात् इति इह यस्य ग्रामे नगरे वा अनेकम् कार्यम् भवति शक्नोति असौ ततः अन्यतरत् व्यपदेष्टुम् गुरुनिमित्तम् वसामः ।
 अध्ययननिमित्तम् वसामः इति ।
 यत् अपि उच्यते उभयादेशत्वात् च इति । िह यः द्वयोः षष्ठीनिर्दिष्टयोः प्रसङ्गे भवति लभते असौ अन्यतरतः व्यपदेशम् ।
 तत् यथा देवदत्तस्य पुत्रः , देवदत्तायाः पुत्रः इति. ।
 अथ हलचोः आदेशः स्थानिवत् भवति उताहो न ।
 कः च अत्र विशेषः ।
 हलचोः आदेशः स्थानिवत् इति चेत् विंशतेः तिलोपः एकादेशः ।
 हलचोः आदेशः स्थानिवत् इति चेत् विंशतेः तिलोपे एकादेशः वक्तव्यः विंशकः , विंशम् शतम् , विंशः ।
 स्थूलादीनाम् यणादिलोपे अवादेशः ।
 स्थूलादीनाम् यणादिलोपे कृते अवादेशः वक्तव्यः स्थवीयान् , दवीयान् ।
 केकयिमित्रय्वोः इयादेशे एत्वम् ।
 केकयिमित्रय्वोः इयादेशे एत्वम् न सिध्यति कैकेयः , मैत्रेयः ।
 अचि इति एत्वम् न सिध्यति ।
 उत्तरपदलोपे च ।
 उत्तरपदलोपे च दोषः भवति दध्युपसिक्ताः सक्तवः दधिसक्तवः ।
 अचि इति यणादेशः प्राप्नोति ।
 यङ्लोपे यणियङुवङः ।
 यङ्लोपे यणियङुवङः न सिध्यन्ति चेच्यः , नेन्यः , चेक्रियः , लोलुवः , पोपुवः ।
 अचि इति यणियङुवङः न सिध्यन्ति ।
 अस्तु तर्हि न स्थानिवत् ।
 अस्थानिवत्त्वे यङ्लोपे गुणवृद्धिप्रतिषेधः । अस्थानिवत्त्वे यङ्लोपे गुणवृद्धिप्रतिषेधः वक्तव्यः लोलुवः , पोपुवः , सरीसृपः , मरीमृजः इति ।
 न एषः दोषः ।
 न धातुलोपे आर्धधातुके इति प्रतिषेधः भविष्यति ।
 किम् पुनः आश्रीयमाणायाम् प्रकृतौ स्थानिवत् भवति आहोस्वित् अविशेषेण ।
 कः च अत्र विशेषः ।
 अविशेषेण स्थानिवत् इति चेत् लोपयणादेशे गुरुविधिः ।
 अविशेषेण स्थानिवत् इति चेत् लोपयणादेशे गुरुविधिः न सिध्यति श्लेष्मा३घ्न पित्ता३घ्न दा३ध्यश्व मा३ध्वश्व ।
 हलः अनन्तराः संयोगः इति संयोगसञ्ज्ञा संयोगे गुरु इति गुरुसञ्ज्ञा गुरोः इति प्लुतः न प्राप्नोति ।
 द्विर्वचनादयः च प्रतिषेधे ।
 द्विर्वचनादयः च प्रतिषेधे वक्तव्याः द्विर्वचनवरेयलोप इति ।
 क्सलोपे लुग्वचनम् ।
 क्सलोपे लुक् वक्तव्यः अदुग्ध , अदुग्धाः लुक् वा दुहदिहलिहगुहाम् आत्मनेपदे दन्त्ये इति ।
 हन्तेः घत्वम् ।
 हन्तेः च घत्वम् वक्तव्यम् घ्नन्ति घ्नन्तु , अघ्नन् ।
 अस्तु तर्हि आश्रीयमाणायाम् प्रकृतौ इति ।
 ग्रहणेषु स्थानिवत् इति चेत् जग्ध्यादिषु आदेशप्रतिषेधः ।
 ग्रहणेषु स्थानिवत् इति चेत् जग्ध्यादिषु आदेशस्य प्रतिषेधः वक्तव्यः निराद्य समाद्य ।
 अदः जग्धिः ल्यप् ति किति इति जग्धिभावः प्राप्नोति ।
 यणादेशे युलोपेत्वानुनासिकात्त्वप्रतिषेधः ।
 यणादेशे युलोपेत्वानुनासिकात्त्वानाम् प्रतिषेधः वक्तव्यः ।
 यलोप वाय्वोः , अध्वर्य्वोः ।
 लोपः व्योः वलि इति यलोपः प्राप्नोति ।
 उलोप अकुर्वि* आशाम् अकुर्व्य् आशाम् ।
 नित्यम् करोतेः ये च इति उकारलोपः प्राप्नोति ।
 ईत्व अलुनि* आशाम् अलुन्य् आशाम् ।
 ई हलि अघोः इति ईत्वम् प्राप्नोति ।
 अनुनासिकात्त्व अजज्ञि* आशाम् अजज्ञ्य् आशाम् ।
 ये विभाषा इति अनुनासिकात्त्वम् प्राप्नोति ।
 रायात्वप्रतिषेधः च ।
 रायः आत्वस्य च प्रतिषेधः वक्तव्यः रायि* आशाम् राय्य् आशाम् ।
 रायः हलि इति आत्वम् प्राप्नोति ।
 दीर्घे यलोपप्रतिषेधः ।
 दीर्घे यलोपस्य प्रतिषेधः वक्तव्यः सौर्ये नाम हिमवतः श्र्ङ्गे तद्वान् सौर्यी हिमवान् इति सौ इनाश्रये दीर्घत्वे कृते ईति यलोपः प्राप्नोति ।
 अतः दीर्घे यलोपवचनम् ।
 अतः दीर्घे यलोपः वक्तव्यः गार्गाभ्याम् , वात्साभ्याम् ।
 दीर्घे कृते आपत्यस्य च तद्धिते अनाति इति प्रतिषेधः प्राप्नोति ।
 न एषः दोषः ।
 आश्रीयते तत्र प्रकृतिः तद्धिते इति ।
 सर्वेषाम् एषाम् परिहारः उक्तम् विधिग्रहणस्य प्रयोजनम् विधिमात्रे स्थानिवत् यथा स्यात् अनाश्रीयमाणायाम् अपि प्रकृतौ इति ।
 अथ वा पुनः अस्तु अविशेषेण स्थानिवत् इति ।
 ननु च उक्तम् अविशेषेण स्थानिवत् इति चेत् लोपयणादेशे गुरुविधिः द्विर्वचनादयः च प्रतिषेधे , क्सलोपे लुग्वचनम् , हन्तेः घत्वम् इति ।
 न एषः दोषः ।
 यत् तावत् उच्यते अविशेषेण स्थानिवत् इति चेत् लोपयणादेशे गुरुविधिः इति उक्तम् एतत् न वा संयोगस्य अपूर्वविधित्वात् इति ।
 यत् अपि उच्यते द्विर्वचनादयः च प्रतिषेधे वक्तव्याः इति उच्यन्ते न्यासे एव ।
 क्सलोपे लुग्वचनम् इति क्रियते न्यासे एव ।
 हन्तेः घत्वम् इति ।
 सप्तमे परिहारम् वक्ष्यति ।
व्याकरणमहाभाष्य खण्ड 07
 पदान्तविधिम् प्रति न स्थानिवत् इति उच्यते ।
 तत्र वेतस्वान् इति रुः प्राप्नोति ।
 न एषः दोषः ।
 भसञ्ज्ञा अत्र बाधिका भविष्यति तसौ मत्वर्थे इति ।
 अकारान्तम् एतत् भसञ्ज्ञाम् प्रति ।
 पदसञ्ज्ञाम् प्रति सकारान्तम् ।
 ननु च एवम् विज्ञास्यते यः सम्प्रति पदान्तः इति ।
 कर्मसाधनस्य विधिशब्दस्य उपादाने एतत् एवम् स्यात् ।
 अयम् च विधिशब्दः अस्ति एव कर्मसाधनः विधीयते विधिः ।
 अस्ति भावसाधनः विधानम् विधिः इति ।
 तत्र भावसाधनस्य उपादाने एषः दोषः भवति ।
 इह च ब्रह्मबन्ध्वा ब्रह्मबन्ध्वै धकारस्य जश्त्वम् प्राप्नोति ।
 अस्ति पुनः किम् चित् भावसाधनस्य विधिशब्दस्य उपादाने सति इष्टम् सङ्गृहीतम् आहोस्वित् दोषान्तम् एव ।
 अस्ति इति आह ।
 इह कानि सन्ति यानि सन्ति कौ स्तः , यौ स्तः इति यः असौ पदान्तः यकारः वकारः वा श्रूयेत सः न श्रूयते ।
 षडिकः च अपि सिद्धः भवति ।
 वाचिकः तु न सिध्यति ।
 अस्तु तर्हि कर्मसाधनः ।
 यदि कर्मसाधनः षडिकः न सिध्यति ।
 अस्तु तर्हि भावसाधनः ।
 वाचिकः न सिध्यति ।
 वाचिकषडिकौ न संवदेते ।
 कर्तव्यः अत्र यत्नः ।
 कथम् ब्रह्मबन्ध्वा ब्रह्मबन्ध्वै. उभयतः आश्रये न अन्तादिवत् इति ।
 कथम् वेतस्वान् ।
 न एवम् विज्ञायते पदस्य अन्तः पदान्तः पदन्तविधिम् प्रति इति ।
 कथम् तर्हि ।
 पदे अन्तः पदान्तः पदान्तविधिम् प्रति इति ।
 अथ वा यथा एव अन्यानि अपि पदकार्याणि उपप्लवन्ते रुत्वम् जश्त्वम् च एवम् इदम् अपि पदकार्यम् उपप्लोष्यते ।
 किम्. भसञ्ज्ञा नाम ।
 वरे यलोपविधिम् प्रति न स्थानिवत् भवति इति उच्यते ।
 तत्र ते अप्सु यायावरः प्रवपेत पिण्डान् अवर्णलोपविधिम् प्रति स्थानिवत् स्यात् ।
 न एषः दोषः ।
 न एवम् विज्ञायते वरे यलोपविधिम् प्रति न स्थानिवत् भवति इति ।
 कथम् तर्हि ।
 वरे अयलोपविधिम् प्रति इति ।
 किम् इदम् अयलोपविधिम् प्रति इति ।
 अवर्णलोपविधिम् प्रति यलोपविधिम् च प्रति इति ।
 अथ वा योगविभागः करिष्यते वरे लुप्तम् न स्थानिवत् ।
 ततः यलोपविधिम् च प्रति न स्थानिवत् इति ।
 यलोपे किम् उदाहरणम् ।
 कण्डूयतेः अप्रत्ययः कण्डूः इति ।
 न एतत् अस्ति ।
 क्वौ लुप्तम् न स्थानिवत् ।
 इदम् तर्हि सौरी बलाका ।
 न एतत् अस्ति ।
 उपधात्वविधिम् प्रति न स्थानिवत् ।
 इदम् तर्हि प्रयोजनम् आदित्यः ।
 न एतत् अस्ति ।
 पूर्वत्रासिद्धे न स्थानिवत् ।
 इदम् तर्हि कण्डूतिः , वल्गूतिः ।
 न एतत् अस्ति प्रयोजनम् ।
 कण्डूया वल्गूया इति भवितव्यम् ।
 इदम् तर्हि कण्डूयतेः क्तिच् ब्राह्मणकण्डूतिः , क्षत्रियकण्डूतिः ।
 प्रतिषेधे स्वरदीर्घयलोपेषु लोपाजादेशः न स्थानिवत् ।
 प्रतिषेधे स्वरदीर्घयलोपेषु लोपाजादेशः न स्थानिवत् इति वक्तव्यम् ।
 स्वर आकर्षिकः , चिकीर्षकः , जिहीर्षकः ।
 यः हि अन्यः आदेशः स्थानिवत् एव असौ भवति पञ्चारत्न्यः , दशारत्न्यः ।
 स्वर ।
 दीर्घ प्रतिदीव्ना प्रतिदीव्ने ।
 यः हि अन्यः आदेशः स्थानिवत् एव असौ भवति किर्योः , गिर्योः ।
 दीर्घ ।
 यलोप ब्राह्मणकण्डूतिः , क्षत्रियकण्डूतिः ।
 यः हि अन्यः आदेशः स्थानिवत् एव असौ भवति वाय्वोः , अध्वर्य्वोः इति ।
 तत् तर्हि वक्तव्यम् ।
 न वक्तव्यम् ।
 इह हि लोपः अपि प्रकृतः आदेशः अपि ।
 विधिग्रहणम् अपि प्रकृतम् अनुवर्तते ।
 दीर्घादयः अपि निर्दिश्यन्ते ।
 केवलम् अत्र अभिसम्बन्धमात्रम् कर्तव्यम् स्वरदीर्घयलोपविधिषु लोपाजादेशः न स्थानिवत् इति ।
 आनुपूर्व्येण सन्निविष्टानाम् यथेष्टम् अभिसम्बन्धः शक्यते कर्तुम् ।
 न च एतनि आनुपूर्व्येण सन्निविष्टानि ।
 अनानुपूर्व्येण अपि सन्निविष्टानाम् यथेष्तम् अभिसम्बन्धः भवति ।
 तत् यथा अनड्वाहम् उदहारि या त्वम् हरसि शिरसा कुम्भम् भगिनि साचीनम् अभिधावन्तम् अद्राक्षीः इति ।
 तस्य यथेष्तम् अभिसम्बन्धः भवति उदहारि भगिनि या त्वम् कुम्भम् हरसि शिरसा अनड्वाहम् साचीनम् अभिधावन्तम् अद्राक्षीः इति ।
 क्विलुगुपधात्वचङ्परनिर्ह्रासकुत्वेषु उपसङ्ख्यानम् ।
 क्विलुगुपधात्वचङ्परनिर्ह्रासकुत्वेषु उपसङ्ख्यानम् कर्तव्यम् ।
 क्वौ किम् उदाहरणम् ।
 कण्डूयतेः अप्रत्ययः कण्डूः इति ।
 न एतत् अस्ति ।
 यलोपविधिम् प्रति न स्थानिवत् ।
 इदम् तर्हि पिपठिषतेः अप्रत्ययः पिपठीः ।
 न एतत् अस्ति ।
 दीर्घत्वम् प्रति न स्थानिवत् ।
 इदम् तर्हि लावयतेः लौः , पावयतेः पौः ।
 न एतत् अस्ति ।
 अकृत्वा वृद्ध्यावादेशौ णिलोपः ।
 प्रत्ययलक्षणेन वृद्धिः भविष्यति ।
 इदम् तर्हि लवम् आचष्टे लवयति ।
 लवयतेः अप्रत्ययः लौः , पौः ।
 स्थानिवद्भावात् णेः ऊठ् न प्राप्नोति ।
 क्वौ लुप्तम् न स्थानिवत् इति भवति ।
 एवम् अपि न सिध्यति ।
 कथम् ।
 क्वौ णिलोपः णौ अकारलोपः ।
 तस्य स्थानिवद्भावात् ऊठ् न प्राप्नोति ।
 न एषः दोषः ।
 न एवम् विज्ञायते क्वौ लुप्तम् न स्थानिवत् इति ।
 कथम् तर्हि ।
 क्वौ विधिम् प्रति न स्थानिवत् ।
 लुकि किम् उदाहरणम् ।
 बिम्बम् , बदरम् ।
 न एतत् अस्ति ।
 पुंवद्भावेन अपि एतत् सिद्धम् ।
 इदम् तर्हि आमलकम् ।
 एतत् अपि न अस्ति ।
 वक्ष्यति एतत् फले लुग्वचनानर्थक्यम् प्रकृत्यन्तरत्वात् इति ।
 इदम् तर्हि पञ्चभिः पट्वीभिः क्रीतः पञ्चपटुः , दशपटुः इति ।
 ननु च एतत् अपि पुंवद्भावेन एव सिद्धम् ।
 कथम् पुंवद्भावः ।
 भस्य अढे तद्धिते पुंवत् भवति इति ।
 भस्य इति उच्यते ।
 यजादौ च भम् भवति न च अत्र यजादिम् पश्यामः ।
 प्रत्ययलक्षणेन यजादिः ।
 वर्णाश्रये न अस्ति प्रत्ययलक्षणम् ।
 एवम् तर्हि ठक्छसोः च इति एवम् भविष्यति ।
 टक्छसोः च इति उच्यते ।
 न च अत्र टक्छसौ पश्यामः ।
 प्रत्ययलक्षणेन ।
 न लुमता तस्मिन् इति प्रत्ययलक्षणस्य प्रतिषेधः ।
 न खलु अपि ठक् एव क्रीतप्रत्ययः क्रीताद्यर्थाः एव वा तद्धिताः ।
 किम् तर्हि ।
 अन्ये अपि तद्धिताः ये लुकम् प्रयोजयन्ति पञ्चेन्द्राण्यः देवताः अस्य इति पञ्चेन्द्रः , दशेन्द्रः , पञ्चाग्निः , दशाग्निः ।
 उपधात्वे किम् उदाहरणम् ।
 पिपठिषतेः अप्रत्ययः पिपठीः इति ।
 न एतत् अस्ति ।
 दीर्घविधिम् प्रति न स्थानिवत् ।
 इदम् तर्हि सौरी बलाका ।
 न एतत् अस्ति ।
 यलोपविधिम् प्रति न स्थानिवत् ।
 इदम् तर्हि पारिखीयः ।
 चङ्परनिर्ह्रासे च उपसङ्ख्यनम् कर्तव्यम् ।
 वादितवन्तम् प्रयोजितवान् अवीवदत् वीणाम् परिवादकेन ।
 किम् पुनः कारणम् न सिध्यति ।
 यः असौ णौ णिः लुप्यते तस्य स्थानिवद्भावात् ह्रस्वत्वम् न प्राप्नोति ।
 ननु च एतत् अपि उपधात्वविधिम् प्रति न स्थानिवत् इति एव सिद्धम् ।
 विशेषे एतत् वक्तव्यम् ।
 क्व ।
 प्रत्ययविधौ इति ।
 इह मा भूत् पटयति लघयति इति ।
 कुत्वे च उपसङ्ख्यनम् कर्तव्यम् ।
 अर्चयतेः अर्कः , मर्चयतेः मर्कः ।
 न एतत् घञन्तम् ।
 औणादिकः एषः कशब्दः ।
 तस्मिन् आष्टमिकम् कुत्वम् ।
 एतत् अपि णिचा व्यवहितत्वात् न प्राप्नोति ।
 पूर्वत्रासिद्धे च ।
 पूर्वत्रासिद्धे च न स्थानिवत् इति वक्तव्यम् ।
 किम् प्रयोजनम् ।
 प्रयोजनम् क्सलोपः सलोपे क्सलोपः सलोपे प्रयोजनम् अदुग्ध , अदुग्धाः ।
 लुक् वा दुहदिहलिहगुहाम् आत्मनेपदे दन्त्ये इति लुग्ग्रहणम् न कर्तव्यम् ।
 दधः आकारलोपे आदिचतुर्थत्वे ।
 दधः आकारलोपे आदिचतुर्थत्वे प्रयोजनम् धत्से धद्ध्वे धद्ध्वम् इति ।
 दधः तथोः च इति चकारः न कर्तव्यः भवति ।
 हलः यमाम् यमि लोपे ।
 हलः यमाम् यमि लोपे प्रयोजनम् आदित्यः ।
 हलः यमाम् यमि लोपः सिद्धः भवति ।
 अल्लोपणिलोपौ संयोगान्तलोपप्रभृतिषु ।
 अल्लोपणिलोपौ संयोगान्तलोपप्रभृतिषु प्रयोजनम् पापच्यतेः पापक्तिः , यायज्यतेः यायष्टिः , पाचयतेः पाक्तिः , याजयतेः याष्टिः ।
 द्विर्वचनादीनि च ।
 द्विर्वचनादीनि च न पठितव्यानि भवन्ति ।
 पूर्वत्रासिद्धेन एव सिद्धानि भवन्ति ।
 किम् अविशेषेण ।
 न इति आह ।
 वरेयलोपस्वरवर्जम् ।
 वरेयलोपम् स्वरम् च वर्जयित्वा ।
 तस्य दोषः संयोगादिलोपलत्वणत्वेषु ।
 तस्य एतस्य लक्षणस्य दोषः संयोगादिलोपलत्वणत्वेषु ।
 संयोगादिलोप काक्यर्थम् , वास्यर्थम् ।
 स्कोः संयोगाद्योः अन्ते च इति लोपः प्राप्नोति ।
 लत्वम् निगार्यते निगाल्यते ।
 अचि विभाषा इति लत्वम् न प्राप्नोति ।
 णत्वम् माषवपनी व्रीहिवापनी ।
 प्रातिपदिकान्तस्य इति णत्वम् प्राप्नोति ।
 आदेशे स्थानिवदनुदेशात् तद्वतः द्विर्वचनम् ।
 आदेशे स्थानिवदनुदेशात् तद्वतः ।
 किंवतः ।
 आदेशवतः द्विर्वचनम् प्राप्नोति ।
 तत कः दोषः ।
 तत्र अभ्यासरूपम् ।
 तत्र अभ्यासरूपम् न सिध्यति चक्रतुः , चक्रुः इति ।
 अज्ग्रहणम् तु ज्ञापकम् रूपस्थानिवद्भावस्य ।
 यत् अयम् अज्ग्रहणम् करोति तत् ज्ञापयति आचार्यः रूपम् स्थानिवत् भवति इति ।
 कथम् कृत्वा ज्ञापकम् ।
 अज्ग्रहणस्य एतत् प्रयोजनम् इह मा भूत् जेघ्रीयते , देध्मीयते इति ।
 यदि रूपम् स्थानिवत् भवति ततः अज्ग्रहणम् अर्थवत् भवति ।
 अथ हि कार्यम् न अर्थः अज्ग्रहणेन ।
 भवति एव अत्र द्विर्वचनम् ।
 तत्र गाङ्प्रतिषेधः । तत्र गाङः प्रतिषेधः वक्तव्यः अधिजगे ।
 इवर्णाभ्यासता प्राप्नोति ।
 न वक्तव्यः ।
 गाङ् लिटि इति द्विलकारकः निर्देशः लिटि लकारादौ इति ।
 कृ̄त्येजन्तदिवादिनामधातुषु अभ्यासरूपम् ।
 कृ̄त्येजन्तदिवादिनामधातुषु अभ्यासरूपम् न सिध्यति ।
 कृ̄ति अचिकीर्तत् ।
 कृ̄ति ।
 एजन्त जग्ले मम्ले ।
 एजन्त ।
 दिवादि दुद्यूषति सुस्यूषति ।
 दिवादि ।
 नामधातु भवनम् इच्छति भवनीयति भवनीयतेः सन् बिभवनीयिषति ।
 एवम् तर्हि प्रत्यये इति वक्ष्यामि ।
 प्रत्यये इति चेत् कृ̄त्येजन्तनमधातुषु अभ्यासरूपम् ।
 प्रत्यये इति चेत् कृ̄त्येजन्तनमधातुषु अभ्यासरूपम् न सिध्यति ।
 दिवादयः एके परिहृताः ।
 एवम् तर्हि द्विर्वचननिमित्ते अचि अजादेशः स्थानिवत् इति वक्ष्यामि ।
 सः तर्हि निमित्तशब्दः उपादेयः ।
 न हि अन्तरेण निमित्तशब्दम् निमित्तार्थः गम्यते ।
 अन्तरेण अपि निमित्तशब्दम् निमित्तार्थः गम्यते ।
 तत् यथा दधित्रपुसम् प्रत्यक्षः ज्वरः ।
 ज्वरनिमित्तम् इति गम्यते ।
 नड्वलोदकम् पादरोगः ।
 पादरोगनिमित्तम् इति गम्यते ।
 अयुः घृतम् ।
 आयुषः निमित्तम् इति गम्यते ।
 अथ वा अकारः मत्वर्थीयः द्विर्वचनम् अस्मिन् अस्ति सः अयम् द्विर्वचनः , द्विर्वचने इति ।
 एवम् अपि न ज्ञायते कियन्तम् असौ कालम् स्थानिवत् भवति इति ।
 यः पुनः आह द्विर्वचने कर्तव्ये इति कृते तस्य द्विर्वचने स्थानिवत् न भविष्यति ।
 एवम् तर्हि प्रतिषेधः प्रकृतः ।
 सः अनुवर्तिष्यते ।
 क्व प्रकृतः ।
 न पदान्तद्विर्वचन इति ।
 द्विर्वचननिमित्ते अचि अजादेशः न भवति इति ।
 एवम् अपि न ज्ञायते कियन्तम् असौ कालम् न भवति इति ।
 यः पुनः आह द्विर्वचने कर्तव्ये इति कृते तस्य द्विर्वचने अजादेशः भविष्यति ।
 एवम् तर्हि उभयम् अनेन क्रियते प्रत्ययः च विशेष्यते द्विर्वचनम् च ।
 कथम् पुनः एकेन यत्नेन उभयम् लभ्यम् ।
 लभ्यम् इति आह ।
 कथम् ।
 एकशेषनिर्देशात् ।
 एकशेषनिर्देशः अयम् द्विर्वचनम् च द्विर्वचनम् च द्विर्वचनम् ।
 द्विर्वचने च कर्तव्ये द्विर्वचने अचि प्रत्यये इति द्विर्वचननिमित्ते अचि स्थानिवत् भवति ।
 द्विर्वचननिमित्ते अचि स्थानिवत् इति चेत् णौ स्थानिवद्वचनम् । द्विर्वचननिमित्ते अचि स्थानिवत् इति चेत् णौ स्थानिवद्भावः वक्तव्यः अवनुनावयिषति , अवचुक्षावयिषति ।
 न वक्तव्यः ।
 ओः पुयण्जिषु वचनम् ज्ञापकम् णौ स्थानिवद्भावस्य ।
 यत् अयम् पुयण्जि अपरे इति आह तत् ज्ञापयति आचार्यः भवति णौ स्थानिवत् इति ।
 यदि एतत् ज्ञाप्यते अचीकीर्तत् अत्र अपि प्राप्नोति ।
 तुल्यजातीयस्य ज्ञापकम् ।
 कः च तुल्यजातीयः ।
 यथाजातीयकाः पुयण्जयः ।
 कथञ्जातीयकाः च एते ।
 अवर्णपराः ।
 कथम् जग्ले मम्ले ।
 अनैमित्तिकम् आत्त्वम् शिति तु प्रतिषेधः ।
 कानि पुनः अस्य योगस्य प्रयोजनानि ।
 पपतुः , पपुः , तस्थतुः , तस्थुः , जग्मतुः , जग्मुः , आटितत् , आशिशत् , चक्रतुः , चक्रुः इति ।
 आल्लोपोपधालोपणिलोपयणादेशेषु कृतेषु अनच्कत्वात् द्विर्वचनम् न प्राप्नोति ।
 स्थानिवद्भावात् भवति ।
 न एतानि सन्ति प्रयोजनानि ।
 पूर्वविप्रतिषेधेन अपि एतानि सिद्धानि ।
 कथम् ।
 वक्ष्यति हि आचार्यः द्विर्वचनम् यणयवायावादेशाल्लोपोपधालोपकिकिनोरुत्त्वेभ्यः इति ।
 सः पूर्वविप्रतिषेधः न पठितव्यः भवति ।
 किम् पुनः अत्र ज्यायः ।
 स्थानिवद्भावः एव ज्यायान् ।
 पूर्वविप्रतिषेधे हि सति इदम् वक्तव्यम् स्यात् ओदौदादेशस्य उत् भवति चुटुतुशरादेः अभ्यासस्य इति ।
 ननु च त्वया अपि इत्त्वम् वक्तव्यम् ।
 परार्थम् मम भविष्यति सनि अतः इत् भवति इति ।
 मम अपि तर्हि उत्त्वम् परार्थम् भविष्यति उत्परस्य अतः ति च इति ।
 इत्त्वम् अपि त्वया वक्तव्यम् यत् समानाश्रयम् तदर्थम् उत्पिपविषते संयियविषति इति एवमर्थम् ।
 तस्मात् स्थानिवत् इति एषः एव पक्षः ज्यायान् ।
 अर्थस्य सञ्ज्ञा कर्तव्या शब्दस्य मा भूत् इति ।
 इतरेतराश्रयम् च भवति ।
 का इतरेतराश्रयता ।
 सतः अदर्शनस्य सञ्ज्ञया भवितव्यम् सञ्ज्ञय च अदर्शनम् भाव्यते ।
 तत् एतत् इतरेतराश्रयम् भवति ।
 इतरेतराश्रयाणि च कार्याणि न प्रकल्पन्ते ।
 लोपसञ्ज्ञायाम् अर्थसतोः उक्तम् ।
 किम् उक्तम् ।
 अर्थस्य तावत् उक्तम् इतिकरणः अर्थनिर्देशार्थः इति ।
 सतः अपि उक्तम् सिद्धम् तु नित्यशब्दत्वात् इति ।
 नित्याः शब्दाः ।
 नित्येषु च शब्देषु सतः अदर्शनस्य सञ्ज्ञा क्रियते ।
 न सञ्ज्ञया अदर्शनम् भाव्यते ।
 सर्वप्रसङ्गः तु सर्वस्य अन्यत्र अदृष्टत्वात् ।
 सर्वप्रसङ्गः तु भवति ।
 सर्वस्य अदर्शनस्य लोपसञ्ज्ञा प्राप्नोति ।
 किम् कारणम् ।
 सर्वस्य अन्यत्र अदृष्टत्वात् ।
 सर्वः हि शब्दः यः यस्य प्रयोगविषयः सः ततः अन्यत्र न दृश्यते ।
 त्रपु जतु इति अत्र अणः अदर्शनम् ।
 तत्र अदर्शनम् लोपः इति लोपसञ्ज्ञा प्राप्नोति ।
 तत्र कः दोषः ।
 तत्र प्रत्ययलक्षणप्रतिषेधः ।
 तत्र प्रत्ययलक्षणम् कार्यम् प्राप्नोति ।
 तस्य प्रतिषेधः वक्तव्यः ।
 अचः ञ्णिति इति वृद्धिः प्राप्नोति ।
 न एषः दोषः ।
 ञ्णिति अङ्गस्य अचः वृद्धिः उच्यते ।
 यस्मात् प्रत्ययविधिः तदादि प्रत्यये अङ्गम् भवति ।
 यस्मात् च अत्र प्रत्ययविधिः न तत् प्रत्यये परतः यत् च प्रत्यये परतः न तस्मात् प्रत्ययविधिः ।
 क्विपः तर्हि अदर्शनम् ।
 तत्र अदर्शनम् लोपः इति लोपसञ्ज्ञा प्राप्नोति ।
 तत्र कः दोषः ।
 तत्र प्रत्ययलक्षणप्रतिषेधः ।
 तत्र प्रत्ययलक्षणम् कार्यम् प्राप्नोति ।
 तस्य प्रतिषेधः वक्तव्यः ।
 ह्रस्वस्य पिति कृति तुक् भवति इति तुक् प्राप्नोति ।
 सिद्धम् तु प्रसक्तादर्शनस्य लोपसञ्ज्ञित्वात् ।
 सिद्धम् एतत् ।
 कथम् ।
 प्रसक्तादर्शनम् लोपसञ्ज्ञम् भवति इति वक्तव्यम् ।
 यदि प्रसक्तादर्शनम् लोपसञ्ज्ञम् भवति इति उच्यते ग्रामणीः , सेनानीः अत्र वृद्धिः प्राप्नोति ।
 प्रसक्तादर्शनम् लोपसञ्ज्ञम् भवति षष्ठीनिर्दिष्टस्य ।
 यदि षष्ठीनिर्दिष्टस्य इति उच्यते चाहलोपे एव इति अवधारणे चादिलोपे विभाषा इति अत्र लोपसञ्ज्ञा न प्राप्नोति ।
 अथ प्रसक्तादर्शनम् लोपसञ्ज्ञम् भवति इति उच्यमाने कथम् इव एतत् सिध्यति ।
 कः शब्दस्य प्रसङ्गः ।
 यत्र गम्यते च अर्थः न च प्रयुज्यते ।
 अस्तु तर्हि प्रसक्तादर्शनम् लोपसञ्ज्ञम् भवति इति एव ।
 कथम् ग्रामणीः , सेनानीः ।
 यः अत्र अणः प्रसङ्गः क्विपा असौ बाध्यते ।
 प्रत्ययग्रहणम् किमर्थम् ।
 लुमति प्रत्ययग्रहणम् अप्रत्ययसञ्ज्ञाप्रतिषेधार्थम् । लुमति प्रत्ययग्रहणम् क्रियते अप्रत्ययस्य एताः सञ्ज्ञाः मा भूवन् इति ।
 किम् प्रयोजनम् ।
 प्रयोजनम् तद्धितलुकि कंसीयपरशव्ययोः लुकि च गोप्रकृतिनिवृत्त्यर्थम् । तद्धितलुकि गोनिवृत्त्यर्थम् कंसीयपरशव्ययोः च लुकि प्रकृतिनिवृत्त्यर्थम् ।
 लुक् तद्धितलुकि इति गोः अपि लुक् प्राप्नोति ।
 प्रत्ययग्रहणात् न भवति ।
 कंसीयपरशव्ययोः यञञौ लुक् च इति प्रकृतेः अपि लुक् प्राप्नोति ।
 प्रत्ययग्रहणात् न भवति ।
 गोनिवृत्त्यर्थेन तावत् न अर्थः ।
 योगविभागात् सिद्धम् ।
 योगविभागः करिष्यते गोः उपसर्जनस्य ।
 गोन्तस्य प्रातिपदिकस्य उपसर्जनस्य ह्रस्वः भवति ।
 ततः स्त्रियाः ।
 स्त्रीप्रत्ययान्तस्य प्रातिपदिकस्य उपसर्जनस्य ह्रस्वः भवति ।
 ततः लुक् तद्धितलुकि इति ।
 स्त्रियाः इति वर्तते ।
 गोः इति निवृत्तम् ।
 कंसीयपरशव्ययोः विशिष्टनिर्देशात् सिद्धम् ।
 कंसीयपरशव्ययोः अपि विशिष्टनिर्देश्ः कर्तव्यः कंसीयपरशव्ययोः यञञौ भवतः छयतोः च लुक् भवति इति ।
 सः च अवश्यम् विशिष्टनिर्देशः कर्तव्यः क्रियमाणे अपि वै प्रत्ययग्रहणे उकारसशब्दयोः मा भूत् इति कमेः सः कंसः ।
 परान् शृणाति इति परशुः इति ।
 न एषः दोषः ।
 उणादयः अव्युत्पन्नानि प्रातिपदिकानि ।
 सः एषः अनन्यार्थः विशिष्टनिर्देशः कर्तव्यः प्रत्ययग्रहणम् वा कर्तव्यम् ।
 उक्तम् वा ।
 किम् उक्तम् ।
 ङ्याप्प्रातिपदिकग्रहणम् आङ्गभपदसञ्ज्ञार्थम् यच्छयोः च लुगर्थम् इति ।
 षष्ठीनिर्देशार्थम् तु ।
 षष्ठीनिर्देशार्थम् तर्हि प्रत्ययग्रहणम् कर्तव्यम् ।
 अनिर्देशे हि षष्ठ्यर्थाप्रसिद्धिः ।
 अक्रियमाणे हि प्रत्ययग्रहणे षष्ठ्यर्थस्य अप्रसिद्धिः स्यात् ।
 कस्य ।
 स्थानेयोगत्वस्य ।
 क्व पुनः इह षष्ठीनिर्देशार्थेन अर्थः प्रत्ययग्रहणेन यावता सर्वत्र एव षष्ठी उच्चार्यते अणिञोः तद्राजस्य यञञोः शपः इति ।
 इह न का चित् षष्ठी जनपदे लुप् इति ।
 अत्र अपि प्रकृतम् प्रत्ययग्रहणम् अनुवर्तते ।
 क्व प्रकृतम् ।
 प्रत्ययः परः च इति ।
 तत् वै प्रथमानिर्दिष्टम् षष्ठीनिर्दिष्टेन च इह अर्थः ।
 ङ्याप्प्रातिपदिकात् इति एषा पञ्चमी प्रत्ययः इति प्रथमायाः षष्ठीम् प्रकल्पयिष्यति तस्मात् इति उत्तरस्य ।
 प्रत्ययविधिः अयम् ।
 न च प्रत्ययविधौ पञ्चम्यः प्रकल्पिकाः भवन्ति ।
 न अयम् प्रत्ययविधिः ।
 विहितः प्रत्ययः प्रकृतः च अनुवर्तते ।
 सर्वादेशार्थम् वा वचनप्रामाण्यात् ।
 सर्वादेशार्थम् तर्हि प्रत्ययग्रहणम् कर्तव्यम् ।
 लुक्श्लुलुपः सर्वादेशाः यथा स्युः ।
 अथ क्रियमाणे अपि प्रत्ययग्रहणे कथम् इव लुक्श्लुलुपः सर्वादेशाः लभ्याः ।
 वचनप्रामाण्यात् प्रत्ययग्रहणसामाऋथ्यात् ।
 एतत् अपि न अस्ति प्रयोजनम् ।
 आचार्यप्रवृत्तिः ज्ञापयति लुक्श्लुलुपः सर्वादेशाः भवन्ति इति यत् अयम् लुक् वा दुहदिहलिहगुहाम् आत्मनेपदे दन्त्ये इति लोपे कृते लुकम् शास्ति ।
 उत्तरार्थम् तु ।
 उत्तरार्थम् तर्हि प्रत्ययग्रहणम् कर्तव्यम् ।
 न कर्तव्यम्. क्रियते तत्र एव प्रत्ययलोपे प्रत्ययलक्षणम् इति ।
 द्वितीयम् कर्तव्यम् कृत्स्नप्रत्ययलोपे प्रत्ययलक्षणम् यथा स्यात् ।
 एकदेशलोपे मा भूत् इति आघ्नीत सम् रायस्पोषेण ग्मीय इति ।
 प्रत्ययग्रहणम् किमर्थम्. लोपे प्रत्ययलक्षणम् इति इयति उच्यमाने सौरथी वहती इति गुरूपोत्तमलक्षणः ष्यङ् प्रसज्येत ।
 न एषः दोषः ।
 न एवम् विज्ञायते लोपे प्रत्ययलक्षणम् प्रत्ययस्य प्रादुर्भावः इति ।
 कथम् तर्हि ।
 प्रत्ययः लक्षणम् यस्य कार्यस्य तत् लुप्ते अपि भवति इति ।
 इदम् तर्हि प्रयोजनम् सति प्रत्यये यत् प्राप्नोति तत् प्रत्ययलक्षनेन यथा स्यात् ।
 लोपोत्तरकालम् यत् प्राप्नोति तत् प्रत्ययलक्षणेन मा भूत् इति ।
 किम् प्रयोजनम् ।
 ग्रामणिकुलम् , सेनानिकुलम् औत्तरपदिके ह्रस्वत्वे कृते ह्रस्वस्य पिति कृति तुक् भवति इति तुक् प्राप्नोति ।
 सः मा भूत् इति ।
 यदि तर्हि यत् सति प्रत्यये प्राप्नोति तत् प्रत्ययलक्षनेन भवति ।
 लोपोत्तरकालम् यत् प्राप्नोति तत् न भवति जगत् , जनगत् इति अत्र तुक् न प्राप्नोति ।
 लोपोत्तरकलः हि अत्र तुक् आगमः ।
 तस्मात् न अर्थः एवमर्थेन प्रत्ययग्रहणेन ।
 कस्मात् न भवति ग्रामणिकुलम् , सेनानिकुलम् ।
 बहिरङ्गम् ह्रस्वत्वम् ।
 अन्तरङ्गः तुक् ।
 असिद्धम् बहिरङ्गम् अन्तरङ्गे ।
 इदम् तर्हि प्रयोजनम् कृत्स्नप्रत्ययलोपे प्रत्ययलक्षणम् यथा स्यात् ।
 एकदेशलोपे मा भूत् इति आघ्नीत सम् रायस्पोषेण ग्मीय इति ।
 पूर्वस्मिन् अपि योगे प्रत्ययग्रहणस्य एतत् प्रयोजनम् उक्तम्. अन्यतरत् शक्यम् अकर्तुम् ।
 अथ द्वितीयम् प्रत्ययग्रहणम् किमर्थम् ।
 प्रत्ययलक्षणम् यथा स्यात् वर्णलक्षणम् मा भूत् इति गवे हितम् गोहितम् , रायः कुलम् रैकुलम् इति ।
 किमर्थम् पुनः इदम् उच्यते ।
 प्रत्ययलोपे प्रत्ययलक्षणवचनम् सदन्वाख्यानात् शास्त्रस्य ।
 प्रत्ययलोपे प्रत्ययलक्षणम् इति उच्यते सदन्वाख्यानात् शास्त्रस्य ।
 सत् शास्त्रेण अन्वाख्यायते सतः वा शास्त्रम् अन्व्याखायकम् भवति ।
 सदन्वाख्यानात् शास्त्रस्य उगिदचाम् सर्वनामस्थाने अधातोः इति इह एव स्यात् गोमन्तौ यवमन्तौ ।
 गोमान् यवमान् इति अत्र न स्यात् ।
 इष्यते च स्यात् इति ।
 तत् च अन्तरेण यत्नम् न सिध्यति ।
 अतः प्रत्ययलोपे प्रत्ययलक्षणवचनम् ।
 एवमर्थम् इदम् उच्यते ।
 अस्ति प्रयोजनम् एतत् ।
 किम् तर्हि इति. लुकि उपसङ्ख्यानम् ।
 लुकि उपसङ्ख्यानम् कर्तव्यम् पञ्च सप्त ।
 किम् पुनः कारणम् न सिध्यति ।
 लोपे हि विधानम् ।
 लोपे हि प्रत्ययलक्षणम् विधीयते ।
 तेन लुकि न प्राप्नोति ।
 न वा अदर्शनस्य लोपसञ्ज्ञित्वात् ।
 न वा कर्तव्यम् ।
 किम् कारणम् ।
 अदर्शनस्य लोपसञ्ज्ञित्वात् ।
 अदर्शनम् लोपसञ्ज्ञम् इति उच्यते ।
 लुमत्सञ्ज्ञाः च अदर्शनस्य क्रियन्ते ।
 तेन लुकि अपि भविष्यति ।
 यदि एवम् ।
 प्रत्ययादर्शनम् तु लुमत्सञ्ज्ञम् ।
 प्रत्ययादर्शनम् तु लुमत्सञ्ज्ञम् अपि प्राप्नोति ।
 तत्र कः दोषः ।
 तत्र लुकि श्लुविधिप्रतिषेधः ।
 तत्र लुकि श्लुविधिः अपि प्राप्नोति ।
 सः प्रतिषेध्यः अत्ति हन्ति ।
 श्लौ इति द्विर्वचनम् प्राप्नोति ।
 न वा पृथक्सञ्ज्ञाकरणात् ।
 न वा एषः दोषः ।
 किम् कारणम् ।
 पृथक्सञ्ज्ञाकरणात् ।
 पृथक्सञ्ज्ञाकरणसामर्थ्यात् लुकि श्लुविधिः न भविष्यति ।
 तस्मात् अदर्शनसामान्यात् लोपसञ्ज्ञा लुमत्सञ्ज्ञाः अवगाहते ।
 यथा एव तर्हि अदर्शनसामान्यात् लोपसञ्ज्ञा लुमत्सञ्ज्ञाः अवगाहते एवम् लुमत्सञ्ज्ञाः अपि लोपसञ्ज्ञाम् अवगाहेरन् ।
 तत्र कः दोषः ।
 अगोमती गोमती सम्पन्ना गोमतीभूता लुक् तद्धितलुकि इति ङीपः लुक् प्रसज्येत ।
 ननु च अत्र अपि पृथक्सञ्ज्ञाकरणात् इति एव सिद्धम् ।
 यथा एव तर्हि पृथक्सञ्ज्ञाकरणसामर्थ्यात् लुमत्सञ्ज्ञाः लोपसञ्ज्ञाम् न अवगाहन्ते एवम् लोपसञ्ज्ञा अपि लुमत्सञ्ज्ञाः न अवगाहेत ।
 तत्र सः एव दोषः लुकि उपसङ्ख्यानम् इति ।
 अस्ति अन्यत् लोपसञ्ज्ञायाः पृथक्सञ्ज्ञाकरणे प्रयोजनम् ।
 किम्. लुमत्सञ्ज्ञासु यत् उच्यते तत् लोपमात्रे मा भूत् इति ।
 लुमति प्रतिषेधात् वा ।
 अथ वा यत् अयम् न लुमता अङ्गस्य इति प्रत्षेधम् शास्ति तत् ज्ञापयति आचार्यः भवति लुकि प्रत्ययलक्षणम् इति ।
 सतः निमित्ताभावात् पदसञ्ज्ञाभावः । सन् प्रत्ययः येषाम् कार्याणाम् अनिमित्तम् राज्ञः पुरुषः इति सः लुप्तः अपि अनिमित्तम् स्यात् राजपुरुषः इति ।
 अस्तु तस्याः अनिमित्तम् या स्वादौ पदम् इति पदसञ्ज्ञा या तु सुबन्तम् पदम् इति पदसञ्ज्ञा सा भविष्यति ।
 सति एतत्प्रत्यये आसीत् अनया भविष्यति अनया न भविष्यति इति ।
 लुप्ते इदानीम् प्रत्यये यावतः एव अवधेः स्वादौ पदम् इति पदसञ्ज्ञा तावतः एव अवधेः सुबन्तम् पदम् इति ।
 अस्ति च प्रत्ययलक्षणेन यजादिपरता इति कृत्वा भसञ्ज्ञा प्राप्नोति ।
 तुग्दीर्घत्वयोः च विप्रतिषेधानुपपत्तिः एकयोगलक्षणत्वात् परिवीः इति ।
 तुग्दीर्घत्वयोः च विप्रतिषेधः न उपपद्यते ।
 क्व ।
 परिवीः इति ।
 किम् कारणम् ।
 एकयोगलक्षणत्वात् ।
 एकयोगलक्षणे तुग्दीर्घत्वे ।
 इह लुप्ते प्रत्यये सर्वाणि प्रत्ययाश्रयाणि कार्याणि पर्यवपन्नानि भवन्ति ।
 तानि एतानि प्रत्युत्थाप्यन्ते ।
 अनेन एव तुक् अनेन एव च दीर्घत्वम् इति ।
 तत् एतत् एकयोगलक्षणम् भवति ।
 एकयोगलक्षणानि च न प्रकल्पन्ते ।
 सिद्धम् तु स्थानिसञ्ज्ञानुदेशात् आन्यभाव्यस्य ।
 सिद्धम् एतत् ।
 कथम् ।
 स्थानिसञ्ज्ञा अन्यभूतस्य भवति इति वक्तव्यम् ।
 किम् कृतम् भवति ।
 सत्तामात्रम् अनेन क्रियते ।
 यथाप्राप्ते तुग्दीर्घत्वे भविष्यतः ।
 तत् वक्तव्यम् भवति ।
 यदि अपि एतत् उच्यते अथ वा एतर्हि स्थानिवद्भावः न आरभ्यते ।
 स्थानिसञ्ज्ञा अन्यभूतस्य अनल्विधौ इति वक्ष्यामि ।
 यदि एवम् आङः यमहनः आत्मनेपदम् भवति इति हन्तेः एव स्यात् वधेः न स्यात् ।
 न हि का चित् हन्तेः सञ्ज्ञा अस्ति या वधेः अतिदिश्येत ।
 हन्तेः अपि सञ्ज्ञा अस्ति ।
 का ।
 हन्तिः एव ।
 कथम् ।
 स्वम् रूपम् शब्दस्य अशब्दसञ्ज्ञा इति वचनात् स्वम् रूपम् शब्दस्य सञ्ज्ञा भवति इति हन्तेः अपि हन्तिः सञ्ज्ञा भविष्यति ।
 भसञ्ज्ञाङीप्ष्फगोरात्वेषु च सिद्धम् ।
 भसञ्ज्ञाङीप्ष्फगोरात्वेषु च सिद्धम् भवति ।
 भसञ्ज्ञा राज्ञः पुरुषः राजपुरुषः ।
 प्रत्ययलक्षणेन यचि भम् इति भासञ्ज्ञा प्राप्नोति ।
 स्थानिसञ्ज्ञा अन्यभूतस्य अनल्विधौ इति वचनात् न भवति ।
 ङीप् चित्रायाम् जाता चित्रा ।
 प्रत्ययलक्षणेन अणन्तात् ईकारः प्राप्नोति ।
 स्थानिसञ्ज्ञा अन्यभूतस्य अनल्विधौ इति वचनात् न भवति ।
 ष्फ वतङ्डी ।
 प्रत्ययलक्षणेन यञन्तात् इति ष्फः प्राप्नोति ।
 स्थानिसञ्ज्ञा अन्यभूतस्य अनल्विधौ इति वचनात् न भवति ।
 गोः आत्वम् ।
 गाम् इच्छति गव्यति ।
 प्रत्ययलक्षणेन अमि आ ओतः अम्शसोः इति आत्वम् प्राप्नोति ।
 स्थानिसञ्ज्ञा अन्यभूतस्य अनल्विधौ इति वचनात् न भवति ।
 तस्य दोषः ङौनकारलोपेत्त्वेम्विधयः । तस्य एतस्य लक्षणस्य दोषः ङौनकारलोपः ।
 आर्द्रे चर्मन् लोहिते चर्मन् ।
 प्रत्ययलक्षणेन यचि भम् इति भसञ्ज्ञा सिद्धा भवति ।
 स्थानिसञ्ज्ञा अन्यभूतस्य अनल्विधौ इति वचनात् न प्राप्नोति ।
 इत्त्वम् आशीः ।
 प्रत्ययलक्षणेन हलि इति इत्वम् सिद्धम् भवति ।
 स्थानिसञ्ज्ञा अन्यभूतस्य अनल्विधौ इति वचनात् न प्राप्नोति ।
 इम् अतृणेत् ।
 प्रत्ययलक्षणेन हलि इति इत्त्वम् सिद्धम् भवति ।
 स्थानिसञ्ज्ञा अन्यभूतस्य अनल्विधौ इति वचनात् न प्राप्नोति ।
 सूत्रम् च भिद्यते ।
 यथान्यासम् एव अस्तु ।
 ननु च उक्तम् सतः निमित्ताभावात् पदसञ्ज्ञाभावः तुग्दीर्घत्वयोः च विप्रतिषेधानुपपत्तिः एकयोगलक्षणत्वात् परिवीः इति ।
 न एषः दोषः ।
 वक्ष्यति अत्र परिहारम् ।
 इह अपि परिवीः इति शास्त्रपरविप्रतिषेधेन परत्वात् दीर्घत्वम् भविष्यति ।
 कानि पुनः अस्य योगस्य प्रयोजनानि ।
 प्रयोजनम् अपृक्तशिलोपे नुम् अमामौ गुणवृद्धिदीर्घत्वेमडाट्श्नम्विधयः ।
 अपृक्तलोपे शिलोपे च कृते नुम् अमामौ गुणवृद्धी दीर्घत्वम् इमडाटौ श्नम्विधिः इति प्रयोजनानि ।
 नुम् अग्ने त्री ते वजिना त्री सधस्था , त ता पिण्डानाम् ।
 नुम् ।
 अमामौ हे अनड्वन् , अनड्वान् ।
 गुणः अधोक् , अलेट् ।
 वृद्धिः नि अमार्ट् ।
 दीर्घत्वम् अग्ने त्री ते वजिना त्री सधस्था , त ता पिण्डानाम् ।
 इम् अतृणेट् ।
 अडाटौ अधोक् , अलेट् , ऐयः , औनः ।
 श्नम्विधिः अभिनः अत्र , अच्छिनः अत्र ।
 अपृक्तशिलोपयोः कृतयोः एते विधयः न प्राप्नुवन्ति ।
 प्रत्ययलक्षणेन भवन्ति ।
 न एतानि सन्ति प्रयोजनानि ।
 स्थानिवद्भावेन अपि एतानि सिद्धानि ।
 न सिध्यन्ति ।
 आदेशः स्थानिवत् इति उच्यते ।
 न च लोपः आदेशः ।
 लोपः अपि आदेशः ।
 कथम् ।
 आदिश्यते यः सः आदेशः ।
 लोपः अपि आदिश्यते ।
 दोषः खलु अपि स्यात् यदि लोपः न आदेशः स्यात् ।
 इह अचः परस्मिन् पूर्वविधौ इति एतस्य भूयिष्ठानि लोपे उदाहरणानि तानि न स्युः ।
 यत्र तर्हि स्थानिवद्भावः न अस्ति तदर्थम् अयम् योगः वक्तव्यः ।
 क्व च स्थानिवद्भावः न अस्ति ।
 यः अल्विधिः ।
 किम् प्रयोजनम् ।
 प्रयोजनम् ङौनकार्लोपेत्त्वेम्विधयः ।
 भसञ्ज्ञाङीप्ष्फ्गोरात्वेषु दोषः ।
 भसञ्ज्ञाङीप्ष्फ्गोरात्वेषु दोषः भवति. भसञ्ज्ञायाम् तावत् न दोषः ।
 आचार्यप्रवृत्तिः ज्ञापयति न प्रत्ययलक्षणेन भसञ्ज्ञा भवति इति यत् अयम् न ङिसम्बुद्ध्योः इति ङौ प्रतिषेधम् शास्ति ।
 ङीपि अपि न एवम् विज्ञायते अणन्तात् अकारान्तात् ।
 कथम् तर्हि ।
 अण् यः अकारः इति ।
 ष्फे अपि न एवम् विज्ञायते यञन्तात् अकारन्तात् इति ।
 कथम् तर्हि ।
 यञ् यः अकारः इति ।
 गोः आत्वे अपि न एवम् विज्ञायते अमि अचि इति ।
 कथम् तर्हि ।
 अचि अमि इति ।
 प्रयोजनानि अपि तर्हि तानि न सन्ति ।
 यत् तावत् उच्यते ङौनकार्लोपः इति क्रियते एतत् न्यासे एव न ङिसम्बुद्ध्योः इति ।
 इत्त्वम् अपि ।
 वक्ष्यति एतत् शासः इत्त्वे आशासः क्वौ इति ।
 इम्विधिः अपि हलि इति निवृत्तम् ।
 यदि हलि इति निवृत्तम् तृणहानि अत्र अपि प्राप्नोति ।
 एवम् तर्हि अचि न इति अपि अनुवर्तिष्यते ।
 न तर्हि इदानीम् अयम् योगः वक्तव्यः ।
 वक्तव्यः च ।
 किम् प्रयोजनम् ।
 प्रत्ययम् गृहीत्वा यत् उच्यते तत् प्रत्ययलक्षणेन यथा स्यात् शब्दम् गृहीत्वा यत् उच्यते तत् प्रत्ययलक्षणेन मा भूत् इति ।
 किम् प्रयोजनम् ।
 शोभनाः दृषदः अस्य सुदृषत् ब्राह्मणः ।
 सोः मनसी* अलोमोषसी* इति एषः स्वरः मा भूत् इति ।
व्याकरणमहाभाष्य खण्ड 08
 लुमति प्रतिषेधे एकपदस्वरस्य उपसङ्ख्यानम् ।
 लुमति प्रतिषेधे एकपदस्वरस्य उपसङ्ख्यानम् कर्तव्यम्. एकपदस्वरे च लुमता लुप्ते प्रत्ययलक्षणम् न भवति इति वक्तव्यम् ।
 किम् अविशेषेण ।
 न इति आह ।
 सर्वामन्त्रितसिज्लुक्स्वरवर्जम् ।
 सर्वस्वरम् आमन्त्रितस्वरवम् सिज्लुक्स्वरम् च वर्जयित्वा ।
 सर्वस्वर सर्वस्तोमः , सर्वपृष्ठः सर्वस्य सुपि इति आद्युदात्तत्वम् यथा स्यात् ।
 आमन्त्रितस्वर सर्पिः आगच्छ , सप्त आगच्छत आमन्त्रितस्य च इति आद्युदात्तत्वम् यथा स्यात् ।
 सिज्लुक्स्वर म हि दताम् , म हि धताम् आदिः सिचः अन्यतरस्याम् इति एषः स्वरः यथा स्यात् ।
 किम् प्रयोजनम् ।
 प्रयोजनम् ञिनिकिल्लुकि स्वराः ।
 ञिनिकित्स्वराः लुकि प्रयोजयन्ति ।
 गर्गः , वत्सः , बिदः , उर्वः , उष्ट्रग्रीवः , वामरज्जुः ञ्निति इति आद्युदात्तत्वम् मा भूत् इति ।
 इह च अत्रयः कितः इति अन्तोदात्तत्वम् मा भूत् इति ।
 पथिमथोः सर्वनामस्थाने ।
 पथिमथोः सर्वनामस्थाने लुकि प्रयोजनम् ।
 पथिप्रियः , मथिप्रियः पथिमथोः सर्वनामस्थाने इति एषः स्वरः मा भूत् इति ।
 अह्नः रविधौ ।
 अह्नः रविधौ लुमता लुप्ते प्रत्ययलक्षणम् न भवति इति वक्तव्यम् ।
 अहः ददति , अहः भुङ्क्ते रः असुपि इति प्रत्ययलक्षणेन प्रतिषेधः मा भूत् इति ।
 उत्तरपदत्वे च अपदादिविधौ । उत्तरपदत्वे च अपदादिविधौ लुमता लुप्ते प्रत्ययलक्षणम् न भवति इति वक्तव्यम् ।
 परमवाचा परमवाचे परमगोदुहा परमगोदुहे परमश्वलिहा परमश्वलिहे पदस्य इति प्रत्ययलक्षणेन कुत्वादीनि मा भूवन् इति ।
 अपदादिविधौ इति किमर्थम् ।
 दधिसेचौ दधिसेचः सात्पदाद्योः इति प्रतिषेधः यथा स्यात् ।
 यदि अपदादिविधौ इति उच्यते उत्तरपदाधिकारः न प्रकल्पेत ।
 तत्र कः दोषः ।
 कर्णः वर्णलक्षणात् इति एवमादिः विधिः न सिध्यति ।
 यदि पुनः नलोपादिविधौ प्लुत्यन्ते लुमता लुप्ते प्रत्ययलक्षणम् न भवति इति उच्येत ।
 न एवम् शक्यम् ।
 इह हि राजकुमार्यौ राजकुमार्यः इति शाकलम् प्रसज्येत ।
 न एषः दोषः ।
 यत् एतत् सिति शाकलम् न इति एतत् प्रत्यये शाकलम् न इति वक्ष्यामि ।
 यदि प्रत्यये शाकलम् न इति उच्यते दधि अधुना मधु अधुना अत्र अपि न प्रसज्येत ।
 प्रत्यये शाकलम् न भवति ।
 कस्मिन् ।
 यस्मात् यः प्रत्ययः विहितः इति ।
 इह तर्हि परमदिवा परमदिवे दिव उत् इति उत्त्वम् प्राप्नोति इति. अस्तु तर्हि अविशेषेण ।
 ननु च उक्तम् उत्तरपदाधिकारः न प्रकल्पेत इति ।
 वचनात् उत्तरपदाधिकारः भविष्यति ।
 तत् तर्हि वक्तव्यम् ।
 न वक्तव्यम् ।
 अनुवृत्तिः करिष्यते ।
 इदम् अस्ति यस्मात् प्रतययविधिः तदादि प्रत्यये अङ्गम् , सुप्तिङन्तम् पदम् ।
 यस्मात् सुप्तिङ्विधिः तदादि सुबन्तम् च ।
 नः क्ये ।
 नान्तम् क्ये पदसञ्ज्ञम् भवति यस्मात् क्यविधिः सुबन्तम् च ।
 सिति च ।
 सिति च पूर्वम् पदसञ्ज्ञम् भवति यस्मात् सिद्विधिः तदादि सुबन्तम् च ।
 स्वादिषु असर्वनामस्थाने ।
 स्वादिषु असर्वनामस्थाने पूर्वम् पदसञ्ज्ञम् भवति यस्मात् स्वादिविधिः तदादि सुबन्तम् च ।
 यचि भम् ।
 यजादिप्रत्यये पूर्वम् पदसञ्ज्ञम् भवति यस्मात् यजादिविधिः तदादि सुबन्तम् च ।
 इह तर्हि परमवाक् असर्वनामस्थाने इति प्रतिषेधः प्राप्नोति ।
 अस्तु तस्याः प्रतिषेधः या स्वादौ पदम् इति पदसञ्ज्ञा या तु सुबन्तम् पदम् इति पदसञ्ज्ञा सा भविष्यति ।
 सति एतत्प्रत्यये आसीत् अनया भविष्यति अनया न भविष्यति इति ।
 लुप्ते इदानीम् प्रत्यये यावतः एव अवधेः स्वादौ पदम् इति पदसञ्ज्ञा तावतः एव अवधेः सुबन्तम् पदम् इति ।
 अस्ति च प्रत्ययलक्षणेन सर्वनामस्थानपरता इति कृत्वा प्रतिषेधाः च बलीयांसः भवन्ति इति प्रतिषेधः प्राप्नोति ।
 न अप्रतिषेधात् ।
 न अयम् प्रसज्यप्रतिषेधः सर्वनामस्थाने न इति ।
 किम् तर्हि ।
 पर्युदासः अयम् यत् अन्यत् सर्वनामस्थानात् इति ।
 सर्वनामस्थाने अव्यापारः ।
 यदि केन चित् प्राप्नोति तेन भविष्यति ।
 पूर्वेण च प्राप्नोति ।
 अप्राप्तेः वा ।
 अथ वा अनन्तरा य प्राप्तिः सा प्रतिषिध्यते ।
 कुतः एतत् ।
 अनन्तरस्य विधिः वा भवति प्रतिषेधः वा इति ।
 पूर्वा प्राप्तिः अप्रतिषिद्धा तया भविष्यति ।
 ननु च इयम् प्राप्तिः पूर्वाम् प्राप्तिम् बाधते ।
 न उत्सहते प्रतिषिद्धा सती बाधितुम् ।
 यदि एवम् परमवाचौ परमवाचः इति सुप्तिङन्तम् पदम् इति पदसञ्ज्ञा प्राप्नोति ।
 एवम् तर्हि योगविभागः करिष्यते ।
 स्वादिषु पूर्वम् पदसञ्ज्ञम् भवति ।
 ततः सर्वनामस्थाने अयचि पूर्वम् पदसञ्ज्ञम् भवति ।
 ततः भम् ।
 भसञ्ज्ञम् भवति यजादौ असर्वनामस्थने इति ।
 यदि तर्हि सौ अपि पदम् भवति , एचः प्लुताधिकारे पदान्तग्रहणम् चोदयिष्यति इह मा भूत् भद्रम् करोषि गौः इति , तस्मिन् क्रियमाणे अपि भविष्यति ।
 वाक्यपदयोः अन्त्यस्य इति एवम् तत् ।
 इह तर्हि दधिसेचौ दधिसेचः सात्पदाद्योः इति पदादिलक्षणः प्रतिषेधः न प्राप्नोति ।
 मा भूत् एवम् पदस्य आदिः पदादिः , पदादेः न इति ।
 कथम् तर्हि ।
 पदात् आदिः पदादिः , पदादेः न इति एवम् भविष्यति ।
 न एवम् शक्यम् ।
 इह अपि प्रसज्येत ऋक्षु वाक्षु त्वक्षु कुमारीषु किशोरीषु इति ।
 सात्प्रतिषेधः ज्ञापकः स्वादिषु पदत्वेन येषाम् पदसञ्ज्ञा न तेभ्यः प्रतिषेधः भवति इति ।
 इह तर्हि बहुसेचौ , बहुसेचः बहुच् अयम् प्रत्ययः ।
 अत्र पदात् आदिः पदादिः , पदादेः न इति उच्यमाने अपि न सिध्यति ।
 एवम् तर्हि उत्तरपदत्वे च पदादिविधौ लुमता लुप्ते प्रत्ययलक्षणम् भवति इति वक्ष्यामि ।
 तत् नियमार्थम् भविष्यति पदादिविधौ एव न पदान्तविधौ इति ।
 कथम् बहुसेचौ बहुसेचः ।
 बहुच्पूर्वस्य च पदादिविधौ न पदान्तविधौ इति ।
 द्वन्द्वे अन्त्यस्य ।
 द्वन्द्वे अन्त्यस्यलुमता लुप्ते प्रत्ययलक्षणम् न भवति इति वक्तव्यम् ।
 वाक्स्रक्त्वचम् ।
 इह अभूवन् इति प्रत्ययलक्षणेन जुस्भावः प्राप्नोति ।
 सिचः उसः अप्रसङ्गः आकारप्रकरणात् ।
 सिचः उसः अप्रसङ्गः ।
 किम् कारणम् ।
 आकारप्रकरणात् ।
 आतः इति एतत् नियमार्थम् भविष्यति आतः एव सिज्लुगन्तात् न अन्यस्मात् सिज्लुगन्तात् इति ।
 इह इति युष्मत्पुत्रः ददाति , इति अस्मत्पुत्रः ददाति इति अत्र युष्मदस्मदोः षष्ठीचतुर्थीद्वितीयास्थयोः वाम्नावौ इति वाम्नावादयः प्राप्नुवन्ति ।
 युष्मदस्मदोः स्थग्रहणात् ।
 स्थग्रहणम् तत्र क्रियते ।
 तत् श्रूयमाणविभक्तिविशेषणम् विज्ञास्यते ।
 अस्ति अन्यत् स्थग्रहणस्य प्रयोजनम् ।
 किम् ।
 सविभक्तिकस्य वाम्नावादयः यथा स्युः इति ।
 न एतत् अस्ति प्रयोजनम् ।
 पदस्य इति वर्तते विभक्त्यन्तम् च पदम् ।
 तत्र अन्तरेण अपि स्थग्रहणम् सविभक्तिकस्य एव ग्रहणम् भविष्यति ।
 भवेत् सिद्धम् यत्र विभक्त्यन्तम् पदम् ।
 यत्र तु खलु विभक्तौ पदम् तत्र न सिध्यति ग्रामः वाम् दीयते , ग्रामः नौ दीयते जनपदः वाम् दीयते , जनपदः नौ दीयते ।
 सर्वग्रहणम् अपि प्रकृतम् अनुवर्तते ।
 तेन सविभक्तिकस्य एव भविष्यति ।
 इह चक्षुष्कामम् याजयाम् चकार इति तिङ् अतिङः इति ।
 तस्य च निघातः तस्मात् च अनिघातः प्राप्नोति ।
 आमि लिलोपात् तस्य च अनिघातः तस्मात् च निघातः ।
 आमि लिलोपात् तस्य च अनिघातः तस्मात् च निघातः सिद्धः भविष्यति ।
 अङ्गाधिकारे इटः विधिप्रतिषेधौ ।
 अङ्गाधिकारे इटः विधिप्रतिषेधौ न सिध्यतः जिगमिष संविवृत्स ।
 अङ्गस्य इति इटः विधिप्रतिषेधौ न प्राप्नुतः ।
 क्रमेः दीर्घत्वम् च ।
 किम् च ।
 इटः च विधिप्रतिषेधौ ।
 न इति आह ।
 अदेशे अयम् चः पठितः ।
 क्रमेः च दीर्घत्वम् उत्क्राम सङ्क्राम इति ।
 इह किम् चित् अङ्गाधिकारे लुमता लुप्ते प्रत्ययलक्षणेन भवति किम् चित् च अन्यत्र न भवति ।
 यदि पुनः न लुमता तस्मिन् इति उच्येत ।
 अथ न लुमता तस्मिन् इति उच्यमाने किम् सिद्धम् एतत् भवति इटः विधिप्रतिषेधौ क्रमेः दीर्घत्वम् च ।
 बाढम् सिद्धम् ।
 न इटः इविधिप्रतिषेधौ परस्मैपदेषु इति उच्यते ।
 कथम् तर्हि ।
 सकारादौ इति ।
 तद्विशेषणम् परस्मैपदग्रहणम् ।
 न खलु अपि क्रमेः दीर्घत्वम् परस्मैपदेषु इति उच्यते ।
 कथम् तर्हि ।
 शिति इति ।
 तद्विशेषणम् परस्मैपदग्रहणम् ।
 न लुमता तस्मिन् इति चेत् हनिणिङादेशाः तलोपे ।
 न लुमता तस्मिन् इति चेत् हनिणिङादेशाः तलोपे न सिध्यन्ति अवधि भवता दस्युः , अगायि भवता ग्रामः , अध्यगायि भवता अनुवाकः ।
 तलोपे कृते लुङि इति हनिणिङादेशाः न प्राप्नुवन्ति ।
 न एषः दोषः ।
 न लुङि इति हनिणिङादेशाः उच्यन्ते ।
 किम् तर्हि ।
 आर्धधातुके इति ।
 तद्विशेषणम् लुङ्ग्रहणम् ।
 इह च सर्वस्तोमः , सर्वपृष्ठः सर्वस्य सुपि इति आद्युदात्तत्वम् न प्राप्नोति ।
 तत् च अपि वक्तव्यम् ।
 न वक्तव्यम् ।
 न लुमता अङ्गस्य इति एव सिद्धम् ।
 कथम् ।
 न लुमता लुप्ते अङ्गाधिकारः प्रतिनिर्दिश्यते ।
 किम् तर्हि ।
 यः असौ लुमता लुप्यते तस्मिन् यत् अङ्गम् तस्य यत् कार्यम् तत् न भवति ।
 एवम् अपि सर्वस्वरः न सिध्यति ।
 कर्तव्यः अत्र यत्नः ।
 किम् इदम् अल्ग्रहणम् अन्त्यविशेषणम् ।
 एवम् भवितुम् अर्हति ।
 उपधासञ्ज्ञायाम् अल्ग्रहणम् अन्त्यनिर्देशः चेत् सङ्घातप्रतिषेधः ।
 उपधासञ्ज्ञायाम् अल्ग्रहणम् अन्त्यनिर्देशः चेत् सङ्घातस्य प्रतिषेधः वक्तव्यः ।
 सङ्घातस्य उपधासञ्ज्ञा प्राप्नोति ।
 तत्र कः दोषः ।
 शासः इत् अङ्हलोः शिष्ट्वा शिष्टः सङ्घातस्य इत्त्वम् प्राप्नोति ।
 यदि पुनः अल् अन्त्यात् इति उच्येत ।
 एवम् अपि अन्त्यः अविशेषितः भवति ।
 तत्र कः दोषः ।
 सङ्घातात् अपि पूर्वस्य उपधासञ्ज्ञा प्रसज्येत ।
 तत्र कः दोषः ।
 शासः इत् अङ्हलोः शिष्टः , शिष्टवान् शकारस्य इत्त्वम् प्रसज्येत ।
 सूत्रम् च भिद्यते ।
 यथान्यासम् एव अस्तु ।
 ननु च उक्तम् उपधासञ्ज्ञायाम् अल्ग्रहणम् अन्त्यनिर्देशः चेत् सङ्घातप्रतिषेधः इति ।
 न एषः दोषः ।
 अन्त्यविज्ञानात् सिद्धम् ।
 सिद्धम् एतत् ।
 कथम् ।
 अलः अन्त्यस्य विधयः भवन्ति इति अन्त्यस्य भविष्यति ।
 अन्त्यविज्ञानात् सिद्धम् इति चेत् न अनर्थके अलोन्त्यविधिः अनभ्यासविकारे ।
 अन्त्यविज्ञानात् सिद्धम् इति चेत् तत् न ।
 किम् कारणम् ।
 न अनर्थके अलोन्त्यविधिः अनभ्यासविकारे ।
 अनर्थके अलोन्त्यविधिः न इति एषा परिभाषा कर्तव्या ।
 किम् अविशेषेण ।
 न इति आह ।
 अनभ्यासविकारे ।
 अभ्यासविकारान् वर्जयित्वा ।
 भृञाम् इत् , अर्तिपिपर्त्योः च इति ।
 कानि एतस्याः परिभाषायाः प्रयोजनानि ।
 प्रयोजनम् अव्यक्तानुकरणस्य अतः इतौ ।
 अन्त्यस्य प्राप्नोति ।
 अनर्थके अलोन्त्यविधिः न भवति इति न दोषः भवति ।
 न एतत् अस्ति प्रयोजनम् ।
 आचार्यप्रवृत्तिः ज्ञापयति न अन्त्यस्य पररूपम् भवति इति यत् अयम् न आम्रेडितस्य अन्त्यस्य तु वा इति आह ।
 घ्वसोः एत् हौ अभ्यासलोपः च ।
 घ्वसोः एत् हौ अभ्यासलोपः च इति अन्त्यस्य प्राप्नोति ।
 अनर्थके अलोन्त्यविधिः न भवति इति न दोषः भवति ।
 एतत् अपि न अस्ति प्रयोजनम् ।
 पुनर्लोपवचनसामर्थ्यात् सर्वस्य भविष्यति ।
 अथ वा शित् लोपः करिष्यते ।
 सः शित् सर्वस्य इति सर्वादेशः भविष्यति ।
 सः तर्हि शकारः कर्तव्यः ।
 न कर्तव्यः ।
 क्रियते न्यासे एव ।
 द्विशकारकः निर्देशः घ्वसोः एत् हौ अभ्यासलोपश्श्च इति ।
 आपि लोपः अकः अनचि ।
 तिष्ठति सूत्रम् ।
 अन्यथा व्याख्यायते आपि हलि लोपः इति अन्त्यस्य प्राप्नोति ।
 अनर्थके अलोन्त्यविधिः न भवति इति न दोषः भवति ।
 एतत् अपि न अस्ति प्रयोजनम् ।
 अनः एव लोपम् वक्ष्यामि ।
 तत् अनः ग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 अन् आपि अकः इति ।
 तत् वै प्रथमानिर्दिष्टम् ।
 षष्ठीनिर्दिष्तेन च इह अर्थः ।
 हलि इति एषा सप्तमी अन् इति प्रथमायाः षष्ठीम् प्रकल्पयिष्यति तस्मिन् इति निर्दिष्टे पूर्वस्य इति ।
 अत्र लोपः अभ्यासस्य ।
 अत्र लोपः अभ्यासस्य इति अन्त्यस्य प्राप्नोति ।
 अनर्थके अलोन्त्यविधिः न भवति इति न दोषः भवति ।
 एतत् अपि न अस्ति प्रयोजनम् ।
 अत्रग्रहणसामर्थ्यात् सर्वस्य भविष्यति ।
 अस्ति अन्यत् अत्रग्रहणस्य प्रयोजनम् ।
 किम् ।
 सनधिकारः अपेक्ष्यते , इह मा भूत् दधौ ददौ ।
 अन्तरेण अपि अत्रग्रहणम् सनधिकारम् अपेक्षिष्यामहे ।
 सन् तर्हि सकारादिः अपेक्ष्यते सनि सकारादौ इति , इह मा भूत् जिज्ञापयिषति ।
 अन्तरेण अपि अत्रग्रहणम् सनम् सकारादिम् अपेक्षिष्यामहे ।
 प्रकृतयः तर्हि अपेक्ष्यन्ते ।
 एतासाम् प्रकृतीनाम् लोपः यथा स्यात् , इह मा भूत् पिपक्षति यियक्षति ।
 अन्तरेण अपि अत्रग्रहणम् एताः प्रकृतीः अपेक्षिष्यामहे ।
 विषयः तर्हि अपेक्ष्यते ।
 मुचः अकर्मकस्य गुणः वा इति इह मा भूत् मुमुक्षति गाम् इति ।
 अन्तरेण अपि अत्रग्रहणम् विषयम् अपेक्षिष्यामहे ।
 कथम् ।
 अकर्मकस्य इति उच्यते ।
 तेन यत्र एव अयम् मुचिः अकर्मकः तत्र एव भविष्यति ।
 तस्मात् न अर्थः अनया परिभाषया ।
 अलः अन्त्यात् पूर्वः अल् उपधा इति वा ।
 अथ वा व्यक्तम् एव पथितव्यम् अलः अन्त्यात् पूर्वः अल् उपधासञ्ज्ञः भवति इति ।
 तत् तर्हि वक्तव्यम् ।
 न वक्तव्यम् ।
 अवचनात् लोकविज्ञानात् सिद्धम् ।
 अन्तरेण अपि वचनम् लोकविज्ञानात् सिद्धम् एतत् ।
 कथम् ।
 लोके अमीषाम् ब्राह्मणानाम् अन्त्यात् पूर्वः आनीयताम् इति उक्ते यथाजातीयकः अन्त्यः तथाजातीयकः अन्त्यात् पूर्वः आनीयते ।
 किम् उदाहरणम् ।
 इह तावत् तस्मिन् इति निर्दिष्टे पूर्वस्य इति इकः यण् अचि दधि अत्र मधु अत्र ।
 इह तस्मात् इति उत्तरस्य इति द्वयन्तरुपसर्गेभ्यः अपः ईत् द्वीपम् अन्तरीपम् समीपम् ।
 अन्यथाजातीयकेन शब्देन निर्देशः क्रियते अन्यथाजातीयकः उदाह्रियते ।
 किम् पुनः उदाहरणम् ।
 इह तावत् तस्मिन् इति निर्दिष्टे पूर्वस्य इति तस्मिन् अणि च युष्माकास्माकौ इति ।
 तस्मात् इति उत्तरस्य इति तस्मात् शसः नः पुंसि इति ।
 इदम् च अपि उदाहरणम् इकः यण् अचि द्व्यन्तरुपसर्गेभ्यः अपः ईत् इति ।
 कथम् ।
 सर्वनाम्ना अयम् निर्देशः क्रियते सर्वनाम च सामान्यवाचि ।
 तत्र सामान्ये निर्दिष्टे विशेषाः अपि उदाहरणानि भवन्ति ।
 किम् पुनः सामान्यम् कः वा विशेषः ।
 गौः सामान्यम् कृष्णः विशेषः ।
 न तर्हि इदानीम् कृष्णः सामान्यम् भवति गौः विशेषः भवति ।
 भवति च ।
 यदि सामान्यम् अपि विशेषः विशेषः अपि सामान्यम् सामान्यविशेषौ न प्रकल्पेते ।
 प्रकल्पेते च ।
 कथम् ।
 विवक्षातः ।
 यदा अस्य गौः सामान्येन विवक्षितः भवति कृष्णः विशेषत्वेन तदा गौः सामान्यम् कृष्णः विशेषः ।
 यदा कृष्णः सामान्येन विवक्षितः भवति गौः विशेषत्वेन तदा कृष्णः सामान्यम् कृष्णः विशेषः ।
 अपरः आह प्रकल्पेते च ।
 कथम् ।
 पितापुत्रवत् ।
 तत् यथा सः एव कम् चित् प्रति पिता भवति कम् चित् प्रति पुत्रः भवति एवम् इह अपि सः एव कम् चित् प्रति सामान्यम् कम् चित् प्रति विशेषः ।
 एते खलु अपि नैर्देशिकानाम् वार्त्ततरकाः भवन्ति ये सर्वनाम्ना निर्देशाः क्रियन्ते ।
 एतैः हि बहुतरकम् व्याप्यते ।
 अथ किमर्थम् उपसर्गेण निर्देशः क्रियते ।
 शब्दे सप्तम्या निर्दिष्टे पूर्वस्य कार्यम् यथा स्यात् अर्थे मा भूत् जनपदे अतिशायने इति ।
 किम् गतम् एतत् उपसर्गेण आहोस्वित् शब्दाधिक्यात् अर्थाधिक्यम् ।
 गतम् इति आह ।
 कथम् ।
 निः अयम् बहिर्भावे वर्तते ।
 तत् यथा निष्क्रान्तः देशात् निर्देशः ।
 बहिर्देशः इति गम्यते ।
 शब्दः च शब्दात् बहिर्भूतः अर्थः अबहिर्भूतः ।
 अथ निर्दिष्टग्रहणम् किमर्थम् ।
 निर्दिष्टग्रहणम् आनन्तर्यार्थम् ।
 निर्दिष्टग्रहणम् क्रियते आनन्तर्यार्थम् ।
 आनन्तर्यमात्रे कार्यम् यथा स्यात् ।
 इकः यण् अचि दधि अत्र मधु अत्र ।
 इह मा भूत् समिधौ समिधः , दृषदौ दृषदः ।
 किमर्थम् पुनः इदम् उच्यते ।
 तस्मिन् तस्मात् इति पूर्वोत्तरयोः योगयोः अविशेषात् नियमार्थम् वचनम् दधि उदकम् पचति ओदनम् ।
 तस्मिन् तस्मात् इति पूर्वोत्तरयोः योगयोः अविशेषात् नियमार्थः अयम् आरम्भः ।
 ग्रामे देवदत्तः ।
 पूर्वः परः इति सन्देहः ।
 ग्रामात् देवदत्तः ।
 पूर्वः परः इति सन्देहः ।
 एवम् इह अपि इकः यण् अचि ।
 दधि उदकम् , पचति ओदनम् ।
 उभौ इकौ उभौ अचौ ।
 अचि पूर्वस्य अचि परस्य इति सन्देहः ।
 तिङ् अतिङः इति अतिङः पूर्वस्य अतिङः परस्य इति सन्देहः ।
 इष्यते च अत्र अचि पूर्वस्य स्यात् , अतिङः परस्य इति ।
 तत् च अन्तरेण यत्नम् न सिध्यति इति नियमार्थम् वचनम् ।
 अस्ति प्रयोजनम् एतत् ।
 किम् तर्हि इति ।
 अथ यत्र उभयम् निर्दिश्यते किम् तत्र पूर्वस्य कार्यम् भवति आहोस्वित् परस्य इति ।
 उभयनिर्देशे विप्रतिषेधात् पञ्चमीनिर्देशः ।
 उभयनिर्देशे विप्रतिषेधात् पञ्चमीनिर्देशः भविष्यति ।
 किम् प्रयोजनम् ।
 प्रयोजनम् अतः लसार्वधातुकनुदात्तत्वे ।
 वक्ष्यति तास्यादिभ्यः अनुदात्तत्वे सप्तमीनिर्देशः अभ्यस्तसिजर्थः इति ।
 तस्मिन् क्रियमाणे तास्यादिभ्यः परस्य लसार्वधातुकस्य लसार्वधातुके परतः तास्यादीनाम् इति सन्देहः ।
 तास्यादिभ्यः परस्य लसार्वधातुकस्य ।
 बहोः इष्ठादीनाम् आदिलोपः ।
 बहोः उत्तरेषाम् इष्ठेमेयसाम् इष्ठेमयःसु परतः बहोः इति सन्देहः ।
 बहोः उत्तरेषाम् इष्ठेमेयसाम् ।
 गोतः णित् ।
 गोतः परस्य सर्वनामस्थानस्य सर्वनामस्थाने परतः गोतः इति सन्देहः ।
 गोतः परस्य सर्वनामस्थानस्य ।
 रुदादिभ्यः सार्वधातुके ।
 रुदादिभ्यः परस्य सार्वधातुकस्य सार्वधातुके परतः रुदादीनाम् इति सन्देहः ।
 रुदादिभ्यः परस्य सार्वधातुकस्य ।
 आने मुक् ईत् आसः ।
 आसः उत्तरस्य आनस्य , आने परतः आसः इति सन्देहः ।
 आसः उत्तरस्य आनस्य ।
 आमि सर्वनाम्नः सुट् ।
 सर्वनाम्नः उत्तरस्य आमः आमि परतः सर्वनाम्नः इति सन्देहः ।
 सर्वनाम्नः उत्तरस्य ।
 घेः ङिति आट् नद्याः ।
 नद्याः उत्तरेषाम् ङिताम् ङित्सु परतः नद्याः इति सन्देहः ।
 नद्याः उत्तरेषाम् ङिताम् ।
 याट् आपः ।
 आपः उत्तरस्य ङितः ङिति परतः आपः इति सन्देहः ।
 आपः उत्तरस्य ङितः । ङमः ह्रस्वात् अचि ङमुट् नित्यम् ।
 ङमः उत्तरस्य अचः अचि परतः ङमः इति सन्देहः ।
 ङमः उत्तरस्य अचः ।
 विभक्तिविशेषनिर्देशानवकाशत्वात् अविप्रतिषेधः ।
 विभक्तिविशेषनिर्देशस्य अनवकाशत्वात् अयुक्तः अयम् विप्रतिषेधः ।
 सर्वत्र एव अत्र कृतसामर्थ्या सप्तमी अकृतसामार्थ्या पञ्चमी इति कृत्वा पञ्चमीनिर्देशः भविष्यति ।
 यथार्थम् वा षष्ठीनिर्देशः ।
 यथार्थम् वा षष्ठीनिर्देशः कर्तव्यः ।
 यत्र पूर्वस्य कार्यम् इष्यते तत्र पूर्वस्य षष्ठी कर्तव्या ।
 यत्र परस्य कार्यम् इष्यते तत्र परस्य षष्ठी कर्तव्या ।
 सः तर्हि तथा निर्देशः कर्तव्यः ।
 न कर्तव्यः ।
 अनेन एव प्रक्ल्̥प्तिः भविष्यति तस्मिन् इति निर्दिष्टे पूर्वस्य षष्ठी ।
 तस्मात् इति निर्दिष्टे परस्य षष्ठी ।
 तत् तर्हि षष्ठीग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 षष्ठी स्थानेयोगा इति ।
 प्रकल्पकम् इति चेत् नियमाभावः ।
 प्रकल्पकम् इति चेत् नियमस्य अभावः ।
 उक्तम् च एतत् नियमार्थः अयम् आरम्भः इति ।
 प्रत्ययविधौ खलु अपि पञ्चम्याः प्रकल्पिकाः स्युः ।
 तत्र कः दोषः ।
 गुप्तिज्किभ्यः सन् इति एषा पञ्चमी सन् इति प्रथमायाः षष्ठीम् प्रकल्पयेत् तस्मात् इति उत्तरस्य इति ।
 अस्तु ।
 न कः चित् आदेशः प्रतिनिर्दिश्यते ।
 तत्र आन्तर्यतः सनः सन् एव भविष्यति ।
 न एवम् शक्यम् ।
 इत्सञ्ज्ञा न प्रकल्पेत ।
 उपदेशे इति इत्सञ्ज्ञा उच्यते ।
 प्रकृतिविकाराव्यवस्था च ।
 प्रकृतिविकारयोः च व्यवस्था न प्रकल्पेत ।
 इकः यण् अचि अचि इति एषा सप्तमी यण् इति प्रथमायाः षष्ठीम् प्रकल्पयेत् तस्मिन् इति निर्दिष्टे पूर्वस्य इति ।
 सप्तमीपञ्चम्योः च भावात् उभयत्र षष्ठीप्रक्ल्̥प्तिः तत्र उभयकार्यप्रसङ्गः ।
 सप्तमीपञ्चम्योः च भावात् उभयत्र एव षष्ठी प्राप्नोति ।
 तास्यादिभ्यः इति एषा पञ्चमी लसार्वधातुके इति अस्याः सप्तम्याः षष्ठीम् प्रकल्पयेत् तस्मात् इति उत्तरस्य इति ।
 तथा लसार्वधातुके इति एषा सप्तमी तास्यादिभ्यः इति पञ्चम्याः षष्ठीम् प्रकल्पयेत् तस्मिन् इति निर्दिष्टे पूर्वस्य इति ।
 तत्र कः दोषः ।
 उभयोः कार्यम् तत्र प्राप्नोति ।
 न एषः दोषः ।
 यत् तावत् उच्यते प्रकल्पकम् इति चेत् नियमाभावः इति ।
 मा भूत् नियमः ।
 सप्तमीनिर्दिष्टे पूर्वस्य षष्ठी प्रकल्प्यते पञ्चमीनिर्दिष्टे परस्य ।
 यावता सप्तमीनिर्दिष्टे पूर्वस्य षष्ठी प्रकल्प्यते एवम् पञ्चमीनिर्दिष्टे परस्य ।
 न उत्सहते सप्तमीनिर्दिष्टे परस्य कार्यम् भवितुम् न अपि पञ्चमीनिर्दिष्टे पूर्वस्य ।
 यत् अपि उच्यते प्रत्ययविधौ खलु अपि पञ्चम्याः प्रकल्पिकाः स्युः इति ।
 सन्तु प्रकल्पिकाः ।
 ननु च उक्तम् गुप्तिज्किभ्यः सन् इति एषा पञ्चमी सन् इति प्रथमायाः षष्ठीम् प्रकल्पयेत् तस्मात् इति उत्तरस्य इति ।
 परिहृतम् एतत् न कः चित् आदेशः प्रतिनिर्दिश्यते ।
 तत्र आन्तर्यतः सनः सन् एव भविष्यति इति ।
 ननु च उक्तम् न एवम् शक्यम् ।
 इत्सञ्ज्ञा न प्रकल्पेत ।
 उपदेशे इति इत्सञ्ज्ञा उच्यते इति ।
 स्यात् एषः दोषः यदि इत्सञ्ज्ञा आदेशम् प्रतीक्षेत ।
 तत्र खलु कृतायाम् इत्सञ्ज्ञायाम् लोपे च कृते आदेशः भविष्यति ।
 उपदेशे इति हि इत्सञ्ज्ञा उच्यते ।
 अथ वा न अनुत्पन्ने सनि प्रक्ल्̥प्त्या भवितव्यम् ।
 यदा च उत्पन्नः सन् तदा कृतसामर्थ्या पञ्चमी इति कृत्वा प्रक्ल्̥प्तिः न भविष्यति ।
 यत् अपि उच्यते प्रकृतिविकाराव्यवस्था च इति ।
 तत्र अपि कृता प्रकृतौ षष्ठी इकः इति विकृतौ प्रथमा यण् इति ।
 यत्र च नाम सौत्री षष्ठी न अस्ति तत्र प्रक्ल्̥प्त्या भवितव्यम् ।
 अथ वा अस्तु तावत् इकः यण् अचि इति यत्र नाम सौत्री षष्ठी ।
 यदि च इदानीम् अचि इति एषा सप्तमी यण् इति प्रथमायाः षष्ठीम् प्रकल्पयेत् तस्मिन् इति निर्दिष्टे पूर्वस्य इति अस्तु ।
 न कः चित् अन्यः आदेशः प्रतिनिर्दिश्यते ।
 तत्र आन्तर्यतः यणः यण् एव भविष्यति ।
 यत् अपि उच्यते सप्तमीपञ्चम्योः च भावात् उभयत्र षष्ठीप्रक्ल्̥प्तिः तत्र उभयकार्यप्रसङ्गः इति ।
 आचार्यप्रवृत्तिः ज्ञापयति न उभे युगपत् प्रकल्पिके भवतः इति यत् अयम् एकः पूर्वपरयोः इति पूर्वग्रहणम् करोति ।
 रूपग्रहणम् किम् अर्थम् न स्वम् शब्दस्य अशब्दसञ्ज्ञा भवति इति एव रूपम् शबस्य सञ्ज्ञा भविष्यति ।
 न हि अन्यत् स्वम् शब्दस्य अस्ति अन्यत् अतः रूपात् ।
 एवम् तर्हि सिद्धे सति यत् रूपग्रहणम् करोति तत् ज्ञापयति आचार्यः अस्ति अन्यत् रूपात् स्वम् शब्दस्य इति ।
 किम् पुनः तत् ।
 अर्थः ।
 किम् एतस्य ज्ञापने प्रयोजनम् ।
 अर्थवद्ग्रहणे न अनर्थकस्य इति एषा परिभाषा न कर्तव्या भवति ।
 किमर्थम् पुनः इदम् उच्यते ।
 शब्देन अर्थगतेः अर्थस्य असम्भवात् तद्वाचिनः सञ्ज्ञाप्रतिषेधार्थम् स्वंरूपवचनम् । शब्देन उच्चारितेन अर्थः गम्यते ।
 गाम् आनय दधि अशान इति अर्थः आनीयते अर्थः च भुज्यते ।
 अर्थस्य असम्भवात् ।
 इह व्याकरणे अर्थे कार्यस्य असम्भवः ।
 अग्नेः डक् इति न शक्यते अङ्गारेभ्यः परः ढक् कर्तुम् ।
 शब्देन अर्थगतेः अर्थस्य असम्भवात् यावन्तः तद्वाचिनः शब्दाः तावद्भ्यः सर्वेभ्यः उत्पत्तिः प्राप्नोति ।
 इष्यते च तस्मात् एव स्यात् इति ।
 तत् च अन्तरेण यत्नम् न सिध्यति इति तद्वाचिनः सञ्ज्ञाप्रतिषेधार्थम् स्वंरूपवचनम् ।
 एवमर्थम् इदम् उच्यते ।
 न वा शब्दपूर्वकः हि अर्थे सम्प्रत्ययः तस्मात् अर्थनिवृत्तिः ।
 न वा एतत् प्रयोजनम् अस्ति ।
 किम् कारणम् ।
 शब्दपूर्वकः हि अर्थे सम्प्रत्ययः ।
 शब्दपूर्वकः हि अर्थस्य सम्प्रत्ययः ।
 आतः च शब्दपूर्वकः यः अपि हि असौ आहूयते नाम्ना नाम यदा अनेन न उपलब्धम् भवति तद पृच्छति किम् भवान् आह इति ।
 शब्दपूर्वकः च अर्थस्य सम्प्रत्ययः इह च व्याकरणे शब्दे कार्यस्य सम्भवः अर्थे असम्भवः ।
 तस्मात् अर्थनिवृत्तिः भविष्यति ।
 इदम् तर्हि प्रयोजनम् अशब्दसञ्ज्ञा इति वक्ष्यामि इति ।
 इह मा भूत् दाधाः घु अदाप् तरप्तमपौ घः इति ।
 सञ्ज्ञाप्रतिषेधानर्थक्यम् वचनप्रामाण्यात् ।
 सञ्ज्ञाप्रतिषेधः च अनर्थकः ।
 शब्दसञ्ज्ञायाम् स्वरूपविधिः कस्मात् न भवति ।
 वचनप्रामाण्यात् ।
 शब्दसञ्ज्ञावचनसामर्थ्यात् ।
 ननु च वचनप्रामाण्यात् सञ्ज्ञिनाम् सम्प्रत्ययः स्यात् स्वरूपग्रहणात् च सञ्ज्ञायाः ।
 एतत् अपि न अस्ति प्रयोजनम् ।
 आचार्यप्रवृत्तिः ज्ञापयति शब्दसञ्ज्ञायाम् न स्वरूपविधिः भवति इति यत् अयम् ष्णान्ता षट् इति षकारान्तायाः सङ्ख्यायाः षट्सञ्ज्ञाम् शास्ति ।
 इतरथा हि वचनप्रामाण्यात् नकारान्तायाः सङ्ख्यायाः सम्प्रत्ययः स्यात् स्वरूपग्रहणात् च षकारान्तायाः ।
 न एतत् अस्ति प्रयोजनम् ।
 न हि षकारान्ता सञ्ज्ञा ।
 का तर्हि ।
 डकारान्ता ।
 असिद्धम् जश्त्वम् ।
 तस्य असिद्धत्वात् षकारान्ता ।
 मन्त्राद्यर्थम् तर्हि इदम् वक्तव्यम् ।
 मन्त्रे , ऋचि यजुषि इति यत् उच्यते तत् मन्त्रशब्दे ऋक्शब्दे च यजुःशब्दे च मा भूत् ।
 मन्त्राद्यर्थम् इति चेत् शास्त्रसामर्थ्यात् अर्थगतेः सिद्धम् ।
 मन्त्राद्यर्थम् इति चेत् न ।
 किम् कारणम् ।
 शास्त्रसामर्थ्यात् अर्थस्य गतिः भविष्यति ।
 मन्त्रे , ऋचि यजुषि इति यत् उच्यते तत् मन्त्रशब्दे ऋक्शब्दे च यजुःशब्दे च तस्य कार्यस्य सम्भवः न अस्ति इति कृत्वा मन्त्रादिसहचरितः यः अर्थः तस्य गतिः भविष्यति साहचर्यात् ।
 सित् तद्विशेषाणाम् वृक्षाद्यर्थम् ।
 सिन्निर्देशः कर्तव्यः ।
 ततः वक्तव्यम् तद्विशेषाणाम् ग्रहणम् भवति इति ।
 किम् प्रयोजनम् ।
 वृक्षाद्यर्थम् ।
 विभाषा वृक्षमृग इति प्लक्षन्यग्रोधम् , प्लक्षन्यग्रोधाः ।
 पित् पर्यायवचनस्य च स्वाद्यर्थम् ।
 पिन्निर्देशः कर्तव्यः ।
 ततः वक्तव्यम् पर्यायवचनस्य तद्विशेषाणाम् च ग्रहणम् भवति स्वस्य च रूपस्य इति ।
 किम् प्रयोजनम् ।
 स्वाद्यर्थम् ।
 स्वे पुषः स्वपोषम् पुष्यति रैपोषम् , विद्यापोषम् , गोपोषम् अश्वपोषम् ।
 जित् पर्यायवचनस्य एव राजाद्यर्थम् ।
 जिन्निर्देशः कर्तव्यः ।
 ततः वक्तव्यम् पर्यायवचनस्य एव ग्रहणम् भवति ।
 किम् प्रयोजनम् ।
 राजाद्यर्थम् ।
 सभा राजामनुष्यपूर्वा इनसभम् ईश्वरसभम् ।
 तस्य एव न भवति राजसभा ।
 तद्विशेषाणाम् च न भवति पुष्यमित्रसभा चन्द्रगुप्तसभा ।
 झित् तस्य च तद्विशेषाणाम् च मत्स्याद्यर्थम् ।
 झिन्निर्देशः कर्तव्यः ।
 ततः वक्तव्यम् तस्य च ग्रहणम् भवति तद्विशेषाणाम् च इति ।
 किम् प्रयोजनम् ।
 मत्स्याद्यर्थम् ।
 पक्षिमत्स्यमृगान् हन्ति मात्स्यिकः ।
 तद्विशेषाणाम् शाफरिकः , शाकुलिकः ।
 पर्यायवचनानाम् न भवति अजिह्मान् हन्ति इति ।
 अस्य एकस्य पर्यायवचनस्य इष्यते मीनान् हन्ति मैनिकः ।
व्याकरणमहाभाष्य खण्ड 09
 अप्रत्ययः इति किमर्थम् ।
 सनाशंसभिक्षः उः , अ साम्प्रतिके ।
 अत्यल्पम् इदम् उच्यते अप्रत्ययः इति ।
 अप्रत्ययादेशटित्किन्मितः इति वक्तव्यम् ।
 प्रत्यये उदाहृतम् ।
 आदेशे इदमः इश् इह , इतः ।
 टिति ।
 लविता लवितुम् ।
 किति ।
 बभूव ।
 मिति ।
 हे अनड्वन् ।
 टितः परिहारः ।
 आचार्यप्रवृत्तिः ज्ञापयति न टितः सवर्णानाम् ग्रहणम् भवति इति यत् अयम् ग्रहः अलिटि दीर्घत्वम् शास्ति ।
 न एतत् अस्ति ज्ञापकम् ।
 नियमार्थम् एतत् स्यात् ग्रहः अलिटि दीर्घः एव इति ।
 यत् तर्हि वृ̄तः वा इति विभाषाम् शास्ति ।
 सर्वेषाम् एव परिहारः भाव्यमानेन सवर्णानाम् ग्रहणम् न इति एवम् भविष्यति ।
 प्रत्यये भूयान् परिहारः अनभिधानात् प्रत्ययः सवर्णान् न ग्रहीष्यति ।
 यान् हि प्रत्ययः सवर्णग्रहणेन गृह्णीयात् न तैः अर्थस्य अभिधानम् स्यात् ।
 अनभिधानात् न भविष्यति ।
 इदम् तर्हि प्रयोजनम् इह के चित् प्रतीयन्ते के चित् प्रत्याय्यन्ते ।
 ह्रस्वाः प्रतीयन्ते डीर्घाः प्रत्याय्यन्ते ।
 यावत् ब्रूयात् प्रत्याय्यमानेन सवर्णानम् ग्रहणम् न इति तावत् अप्रत्ययः इति ।
 कम् पुनः दीर्घः सवर्णग्रहणेन गृह्णीयात् ।
 ह्रस्वम् ।
 यत्नाधिक्यात् न ग्रहीष्यति ।
 प्लुतम् तर्हि गृह्णीयात् ।
 अनण्त्वात् न ग्रहीष्यति ।
 एवम् तर्हि सिद्धे सति यत् अप्रत्ययः इति प्रतिषेधम् शास्ति तत् ज्ञापयति आचार्यः भवति एषा परिभाषा भाव्यमानेन सवर्णानाम् ग्रहणम् न इति ।
 किमर्थम् पुनः इदम् उच्यते ।
 अण् सवर्णस्य इति स्वरानुनासिक्यकालभेदात् ।
 अण् सवर्णस्य इति उच्यते ।
 स्वरभेदात् आनुनासिक्यभेदात् कालभेदात् च अण् सवर्णान् न गृह्णीयात् ।
 इष्यते च सवर्णग्रहणम् स्यात् इति ।
 तत् च अन्तरेण यत्नम् न सिध्यति इति एवमर्थम् इदम् उच्यते ।
 अस्ति प्रयोजनम् एतत् ।
 किम् तर्हि इति ।
 तत्र प्रत्याहारग्रहणे सवर्णाग्रहणम् अनुपदेशात् ।
 तत्र प्रत्याहारग्रहणे सवर्णानाम् ग्रहणम् न प्राप्नोति अकः सवर्णे दीर्घः इति ।
 किम् कारणम् ।
 अनुपदेशात् ।
 यथाजातीयकानाम् सञ्ज्ञा कृता तथाजातीयकानाम् सम्प्रत्यायिका स्यात् ।
 ह्रस्वानाम् च क्रियते ।
 ह्रस्वानाम् एव सम्प्रत्यायिका स्यात् दीर्घानाम् न स्यात् ।
 ननु च ह्रस्वाः प्रतीयमानाः दीर्घान् सम्प्रत्याययिष्यन्ति ।
 ह्रस्वसम्प्रत्ययात् इति चेत् उच्चार्यमाणसम्प्रत्यायकत्वात् शब्दस्य अवचनम् ।
 ह्रस्वसम्प्रत्ययात् इति चेत् उच्चार्यमाणः शब्दः सम्प्रत्यायकः भवति न सम्प्रतीयमनः ।
 तत् यथा ऋक् इति उक्ते सम्पाठमात्रम् गम्यते न अस्याः अर्थः गम्यते ।
 एवम् तर्हि वर्णपाठे एव उपदेशः करिष्यते ।
 वर्णपाठे उपदेशः इति चेत् अवर्कालत्वात् परिभाषायाः अनुपदेशः । वर्णपाठे उपदेशः इति चेत् अवर्कालत्वात् परिभाषायाः अनुपदेशः ।
 किम् परा सूत्रात् क्रियते इति अतः अवरकाला ।
 न इति आह ।
 सर्वथा अवरकाला एव ।
 वर्णानाम् उपदेशः तावत् ।
 उपदेशोत्तरकालः आदिः अन्त्येन सह इता इति प्रत्याहारः ।
 प्रत्याहारोत्तरकाला सवर्णसञ्ज्ञा ।
 सवर्णसञ्ज्ञोत्तरकालम् अणुदित् सवर्णस्य च अप्रत्ययः इति ।
 सा एषा उपदेशोत्तरकाला अवरकाला सती वर्णानाम् उत्पत्तौ निमित्तत्वाय कल्पयिष्यते इति तत् न ।
 तस्मात् उपदेशः ।
 तस्मात् उपदेशः कर्तव्यः ।
 तत्र अनुवृत्तिनिर्देशे सवर्णाग्रहणम् अनण्त्वात् ।
 तत्र अनुवृत्तिनिर्देशे सवर्णानाम् ग्रहणम् न प्राप्नोति अस्य च्वौ यस्य ईति च ।
 किम् कारणम् ।
 अनण्त्वात् ।
 न हि एते अणः ये अनुवृत्तिनिर्देशे ।
 के तर्हि ।
 ये अक्षरसमाम्नाये उपदिश्यन्ते ।
 एवम् तर्हि अनण्त्वात् अनुवृत्तौ न अनुपदेशात् च प्रत्याहारे न ।
 उच्यते च इदम् अण् सवर्णान् गृह्णाति इति ।
 तत्र वचनात् भविष्यति ।
 वचनात् यत्र तत् न अस्ति ।
 न इदम् वचनात् लभ्यम् ।
 अस्ति हि अन्यत् एतस्य वचने प्रयोजनम् ।
 किम् ।
 ये एते प्रत्याहाराणाम् आदितः वर्णाः तैः सवर्णानाम् ग्रहणम् यथा स्यात् ।
 एवम् तर्हि सवर्णे अण्ग्रहणम् अपरिभाष्यम् आकृतिग्रहणात् ।
 सवर्णे अण्ग्रहणम् अपरिभाष्यम् ।
 कुतः ।
 आकृतिग्रहणात् ।
 अवर्णाकृतिः उपदिष्टा सा सर्वम् अवर्णकुलम् ग्रहीष्यति ।
 तथा इवर्णकुलाकृतिः ।
 तथा उवर्णकुलाकृतिः ।
 ननु च अन्या आकृतिः अकारस्य आकारस्य च ।
 अनन्यत्वात् च ।
 अनन्याकृतिः अकारस्य आकारस्य च ।
 अनेकान्तः हि अनन्यत्वकरः ।
 यः हि अनेकान्तेन भेदः न असौ अन्यत्वम् करोति ।
 तत् यथा न यः गोः च गोः च भेदः सः अन्यत्वम् करोति ।
 यः तु खलु गोः च अश्वस्य च भेदः सः अन्यत्वम् करोति ।
 अपरः आह सवर्णे अण्ग्रहणम् अपरिभाष्यम् ।
 आकृतिग्रहणात् अनन्यत्वम् ।
 सवर्णे अण्ग्रहणम् अपरिभाष्यम् ।
 आकृतिग्रहणात् अनन्यत्वम् भविष्यति ।
 अनन्याकृतिः अकारस्य आकारस्य च ।
 अनेकान्तः हि अनन्यत्वकरः ।
 यः हि अनेकान्तेन भेदः न असौ अन्यत्वम् करोति ।
 तत् यथा न यः गोः च गोः च भेदः सः अन्यत्वम् करोति ।
 यः तु खलु गोः च अश्वस्य च भेदः सः अन्यत्वम् करोति ।
 तद्वत् च हल्ग्रहणेषु ।
 एवम् च कृत्वा च हल्ग्रहणेषु सिद्धम् भवति ।
 झलः झलि अवात्ताम् अवात्तम् अवात्त यत्र एतत् न अस्ति अण् सवर्णान् गृह्णाति इति ।
 अनेकान्तः हि अनन्यत्वकरः इति उक्तार्थम् ।
 द्रुतविलम्बितयोः च अनुपदेशात् ।
 द्रुतविलम्बितयोः च अनुपदेशात् मन्यामहे आकृतिग्रहणात् सिद्धम् इति ।
 यत् अयम् कस्याम् चित् वृत्तौ वर्णान् उपदिश्य सर्वत्र कृती भवति ।
 अस्ति प्रयोजनम् एतत् ।
 किम् तर्हि इति ।
 वृत्तिपृथक्त्वम् तु न उपपद्यते ।
 वृत्तेः तु पृथक्त्वम् न उपपद्यते ।
 तस्मात् तत्र तपरनिर्देशात् सिद्धम् ।
 तस्मात् तत्र तपरनिर्देशः कर्तव्यः ।
 न कर्तव्यः ।
 क्रियते एतत् न्यासे एव अतः भिसः ऐस् इति ।
 अयुक्तः अयम् निर्देशः ।
 तत् इति अनेन कालः प्रतिनिर्दिश्यते तत् इति अयम् च वर्णः ।
 तत्र अयुक्तम् वर्णस्य कालेन सह सामनाधिकरण्यम् ।
 कथम् तर्हि निर्देशः कर्तव्यः ।
 तत्कालकालस्य इति ।
 किम् इदम् तत्कालकालस्य इति ।
 तस्य कालः तत्कालः , तत्कालः कालः यस्य सः अयम् तत्कालकालः , तत्कालकालस्य इति ।
 सः तर्हि तथा निर्देशः कर्तव्यः ।
 न कर्तव्यः ।
 उत्तरपदलोपः अत्र द्रष्टव्यः ।
 तत् यथा उष्ट्रमुखम् इव मुखम् अस्य उष्ट्रमुखः , खरमुखः ।
 एवम् तत्कालकालः तत्कालः , तत्कालस्य इति ।
 अथ वा साहचर्यात् ताच्छब्द्यम् भविष्यति ।
 कालसहचरितः वर्णः अपि कालः एव.
 किम् पुनः इदम् नियमार्थम् आहोस्वित् प्रापकम् ।
 कथम् च नियमार्थम् स्यात् कथम् वा प्रापकम् ।
 यदि अत्र अण्ग्रहणम् अनुवर्तते ततः नियमार्थम् ।
 अथ निवृत्तम् ततः प्रापकम् ।
 कः च अत्र विशेषः ।
 तपरः तत्कालस्य इति नियमाऋथम् इति चेत् दीर्घग्रहणे स्वरभिन्नाग्रहणम् ।
 तपरः तत्कालस्य इति नियमाऋथम् इति चेत् दीर्घग्रहणे स्वरभिन्नानाम् ग्रहणम् न प्राप्नोति ।
 केषाम् ।
 उदात्तानुदात्तस्वरितानाम् ।
 अस्तु तर्हि प्रापकम् ।
 प्रापकम् इति चेत् ह्रस्वग्रहणे दीर्घप्लुतप्रतिषेधः ।
 प्रापकम् इति चेत् ह्रस्वग्रहणे दीर्घप्लुतयोः तु प्रतिषेधः वक्तव्यः ।
 विप्रतिषेधात् सिद्धम् ।
 अण् सवर्णान् गृह्णाति इति एतत् अस्तु तपरः तत्कालस्य इति वा ।
 तपरः तत्कालस्य इति एतत् भवति विप्रतिषेधेन ।
 अण् सवर्णान् गृह्णाति इति अस्य अवकाशः ह्रस्वाः अतपराः अणः ।
 तपरः तत्कालस्य इति अस्य अवकाशः दीर्घाः तपराः ।
 ह्रस्वेषु तपरेषु उभयम् प्राप्नोति ।
 तपरः तत्कालस्य इति एतत् भवति विप्रतिषेधेन ।
 यदि एवम् द्रुतायाम् तपरकरणे मध्यमविलम्बितयोः उपसङ्ख्यानम् कालभेदात् । द्रुतायाम् तपरकरणे मध्यमविलम्बितयोः उपसङ्ख्यानम् कर्तव्यम् तथा मध्यमायाम् द्रुतविलम्बितयोः तथा विलम्बितायाम् द्रुतमध्यमयोः ।
 किम् पुनः कारणम् न सिध्यति ।
 कालभेदात् ।
 ये हि द्रुतायाम् वृत्तौ वर्णाः त्रिभागाधिकाः ते मध्यमायाम् ।
 ये मध्यमायाम् वर्णाः त्रिभागाधिकाः ते विलम्बितायाम् ।
 सिद्धम् तु अवस्थिताः वर्णाः वक्तुः चिराचिरवचनात् वृत्तयः विशिष्यन्ते । सिद्धम् एतत् ।
 कथम् ।
 अवस्थिताः वर्णाः द्रुतमध्यमविलम्बितासु ।
 किङ्कृतः तु वृत्तिविशेषः ।
 वक्तुः चिराचिरवचनात् वृत्तयः विशिष्यन्ते ।
 वक्ता कः चित् आश्वभिधायी भवति , आशु वर्णान् अभिधत्ते ।
 कः चित् चिरेण कः चित् चिरतरेण ।
 तत् यथा तम् एव अध्वानम् कः चित् आशु गच्छति कः चित् चिरेण गच्छति कः चित् चिरतरेण गच्छति ।
 रथिकः आशु गच्छति आश्विकः चिरेण पदातिः चिरतरेण ।
 विषमः उपन्यासः ।
 अधिकरणम् अत्र अध्वा व्रजिक्रियायाः ।
 तत्र अयुक्तम् यत् अधिकरणस्य वृद्धिह्रासौ स्याताम् ।
 एवम् तर्हि स्फोटः शब्दः ध्वनिः शब्दगुणः ।
 कथम् ।
 भेर्याघातवत् ।
 तत् यथा भेर्याघातः भेरीम् आहत्य कः चित् विंशति पदानि गच्छति कः चित् त्रिंशत् कः चित् चत्वारिंशत् ।
 स्फोटः च तावान् एव भवति ।
 ध्वनिकृता वृद्धिः ।
 ध्वनिः स्फोटः च शब्दानाम् ध्वनिः तु खलु लक्ष्यते । अल्पः महान् च केषाम् चित् उभयम् तत् स्वभावतः ।
 आदिः अन्त्येन सह इति असम्प्रत्ययः सञ्ज्ञिनः अनिर्देशात् ।
 आदिः अन्त्येन सह इति असम्प्रत्ययः ।
 किम् कारणम् ।
 सञ्ज्ञिनः अनिर्देशात् ।
 न हि सञ्ज्ञिनः निर्दिश्यन्ते ।
 सिद्धम् तु आदिः इता सह तन्मध्यस्य इति वचनात् ।
 सिद्धम् एतत् ।
 कथम् ।
 आदिः अन्त्येन सह इता गृह्यमाणः स्वस्य च रूपस्य ग्राहकः तन्मध्यानाम् च इति वक्तव्यम् ।
 सम्बन्धिशब्दैः वा तुल्यम् ।
 सम्बन्धिशब्दैः वा तुल्यम् एतत् ।
 तत् यथा सम्बन्धिशब्दाः मातरि वर्तितव्यम् , पितरि शुश्रूषितव्यम् इति ।
 न च उच्यते स्वस्याम् मातरि स्वस्मिन् पितरि इति सम्बन्धात् च गम्यते या यस्य माता यः च यस्य पिता इति ।
 एवम् इह अपि आदिः अन्त्यः इति सम्बन्धिशब्दौ एतौ ।
 तत्र सम्बन्धात् एतत् गन्तव्यम् यम् प्रति आदिः अन्त्यः इति च भवति तस्य ग्रहणम् भवति स्वस्य च रूपस्य इति ।
 इह कस्मात् न भवति इकः यण् अचि दधि अत्र मधु अत्र ।
 अस्तु ।
 अलः अन्त्यस्य विधयः भवन्ति इति अन्त्यस्य भविष्यति ।
 न एवम् शक्यम् ।
 ये अनेकालः आदेशाः तेषु दोषः स्यात् एचः अयवायावः इति ।
 न एषः दोषः ।
 यथा एव प्रकृतितः तदन्तविधिः भवति एवम् आदेशतः अपि भविष्यति ।
 तत्र एजन्तस्य अयाद्यन्ता आदेशाः भविष्यन्ति ।
 यदि च एवम् क्व चित् वैरूप्यम् तत्र दोषः स्यात् ।
 अपि च अन्तरङ्गबहिरङ्गे न प्रकल्प्येयाताम् ।
 तत्र कः दोषः ।
 स्योनः , स्योना अन्तरङ्गलक्षणस्य यणादेशस्य बहिरङ्गलक्षणः गुणः बाधकः प्रसज्येत ।
 ऊनशब्दम् हि आश्रित्य यणादेशः नशब्दम् आश्रित्य गुणः ।
 अल्विधिः च न प्रकल्पेत द्यौः , पन्थाः , सः इति ।
 तस्मात् प्रकृते तदन्तविधिः इति वक्तव्यम् ।
 न वक्तव्यम् ।
 येन इति करणे एषा तृतीया अन्येन च अन्यस्य विधिः भवति ।
 तत् यथा देवदत्तस्य समाशम् शरावैः ओदनेन च यज्ञदत्तः प्रतिविधत्ते , तथा सङ्ग्रामम् हस्त्यश्वरथपदातिभिः ।
 एवम् इह अपि अचा धातोः यतम् विधत्ते ।
 अकारेण प्रातिपदिकस्य इञम् विधत्ते ।
 येन विधिः तदन्तस्य इति चेत् ग्रहणोपाधीनाम् तदन्तोपाधिप्रसङ्गः ।
 येन विधिः तदन्तस्य इति चेत् ग्रहणोपाधीनाम् तदन्तोपाधिताप्रसङ्गः ।
 ये ग्रहणोपाधयः ते अपि तदन्तोपाधयः स्युः ।
 तत्र कः दोषः ।
 उतः च प्रत्ययात् असंयोगपूर्वात् इति असंयोगपूर्वग्रहणम् उकारान्त्विशेषणम् स्यात् ।
 तत्र कः दोषः ।
 असंयोगपूर्वग्रहणेन इह एव पर्युदासः स्यात् अक्ष्णुहि तक्ष्णुहि इति ।
 इह न स्यात् आप्नुहि शक्नुहि इति ।
 तथा उत् ओष्थ्यपूर्वस्य इति ओष्ठ्यपूर्वग्रहणम् ऋ̄कारान्तविशेषणम् स्यात् ।
 तत्र कः दोषः ।
 ओष्ठ्यपूर्वग्रहणेन इह च प्रसज्येत सङ्कीर्णम् इति ।
 इह च न स्यात् निपूर्ताः पिण्डाः इति ।
 सिद्धम् तु विशेषणविशेष्ययोः यथेष्टत्वात् ।
 सिद्धम् एतत् ।
 कथम् ।
 यथेष्टम् विशेषणविशेष्ययोः योगः भवति ।
 यावता यथेष्टम् इह तावत् उतः च प्रत्ययात् असंयोगपूर्वात् इति न असंयोगपूर्वग्रहणेन उकारान्तम् विशेष्यते ।
 किम् तर्हि ।
 उकारः एव विशेष्यते उकारः यः असंयोगपूर्वः तदन्तात् प्रत्ययात् इति ।
 तथा उत् ओष्थ्यपूर्वस्य इति न ओष्ठपूर्वग्रहणेन ऋ̄कारान्तम् विशेष्यते ।
 किम् तर्हि ।
 ऋ̄कारः एव विशेष्यते ऋ̄कारः यः ओष्ठ्यपूर्वः तदन्तस्य धातोः इति ।
 समासप्रत्ययविधौ प्रतिषेधः ।
 समासविधौ प्रत्ययविधौ च प्रतिषेधः वक्तव्यः ।
 समासविधौ तावत् द्वितीया श्रितादिभिः समस्यते कष्टश्रितः , नरकश्रितः ।
 कष्टम् परमश्रित इति अत्र मा भूत् ।
 प्रत्ययविधौ नडस्य अपत्यम् नाडायनः ।
 इह न भवति सूत्रनडस्य अपत्यम् सौत्रनाडिः ।
 किम् अविशेषेण ।
 न इति आह ।
 उगिद्वर्णग्रहणवर्जम् ।
 उगिद्ग्रहणम् वर्णग्रहणम् च वर्जयित्वा ।
 उगिद्ग्रहणम् भवती , अतिभवती महती , अतिमहती ।
 वर्णग्रहणम् अतः इञ् दाक्षिः , प्लाक्षिः ।
 अस्ति च इदानीम् कः चित् केवलः अकारः प्रातिपदिकम् यदर्थः विधिः स्यात् ।
 अस्ति इति आह ।
 अततेः डः अः , तस्य अपत्यम् अतः इञ् इः ।
 अकच्श्नम्वतः सर्वनामाव्ययधातुविधौ उपसङ्ख्यानम् । अकच्वतः सर्वनामाव्ययविधौ श्नम्वतः धातुविधौ उपसङ्ख्यानम् कर्तव्यम् ।
 अकच्वतः सर्वके विश्वके ।
 अव्ययविधौ उच्चकैः नीचकैः ।
 श्नम्वतः भिनत्ति छिनत्ति ।
 किम् पुनः कारणम् न सिध्यति ।
 इह तस्य वा ग्रहणम् भवति तदन्तस्य वा ।
 न च इदम् तत् न अपि तदन्तम् ।
 सिद्धम् तु तदन्तान्तवचनात् ।
 सिद्धम् एतत् ।
 कथम् ।
 तदन्तान्तवचनात् ।
 तदन्तान्तस्य इति वक्तव्यम् ।
 किम् इदम् तदन्तान्तस्य इति ।
 तस्य अन्तः तदन्तः , तदन्तः अन्तः यस्य तत् इदम् तदन्तान्तम् , तदन्तान्तस्य इति ।
 सः तर्हि तथा निर्देशः कर्तव्यः ।
 न कर्तव्यः ।
 उत्तरपदलोपः अत्र द्रष्टव्यः ।
 तत् यथा उष्ट्रमुखम् इव मुखम् अस्य उष्ट्रमुखः , खरमुखः ।
 एवम् इह अपि तदन्तः अन्तः यस्य तदन्तस्य इति ।
 तदेकदेशविज्ञानात् वा सिद्धम् । तदेकदेशविज्ञानात् वा पुनः सिद्धम् एतत् ।
 तदेकदेशभूतः तद्ग्रहणेन गृह्यते ।
 तत् यथा गङ्गा यमुना देवदत्ता इति ।
 अनेका नदी गङ्गाम् यमुनाम् च प्रविष्टा गङ्गायमुनाग्रहणेन गृह्यते ।
 तथा देवदत्तास्थः गर्भः देवदत्ताग्रहणेन गृह्यते ।
 विषमः उपन्यासः ।
 इह के चित् शब्दाः अक्तपरिमाणानाम् अर्थानाम् वाचकाः भवन्ति ये एते सङ्ख्याशब्दाः परिमाणशब्दाः च ।
 पञ्च सप्त इति एकेन अपि अपाये न भवन्ति ।
 द्रोणः खारी आढकम् इति न एव अधिके भवन्ति न न्यूने ।
 के चित् यावत् एव तत् भवति तावत् एव आहुः ये एते जातिशब्दाः गुणशब्दाः च ।
 तैलम् घृतम् इति खार्याम् अपि भवन्ति द्रोणे अपि ।
 शुक्लः नीलः कृष्णः इति हिमवति अपि भवति वटकणिकामात्रे अपि द्रव्ये ।
 इमाः च अपि सञ्ज्ञाः अक्तपरिमाणानाम् अर्थानाम् क्रियन्ते ।
 ताः केन अधिकस्य स्युः ।
 एवम् तर्हि आचार्यप्रवृत्तिः ज्ञापयति तदेकदेशभूतम् तद्ग्रहणेन गृह्यते इति यत् अयम् न इदमदसोः अकोः इति सककारयोः इदमदसोः प्रतिषेधम् शास्ति ।
 कथम् कृत्वा ज्ञापकम् ।
 इदमदसोः कार्यम् उच्यमानम् कः प्रसङ्गः यत् सककारयोः स्यात् ।
 पश्यति तु आचार्यः तदेकदेशभूतम् तद्ग्रहणेन गृह्यते इति ।
 ततः सककारयोः प्रतिषेधम् शास्ति ।
 कानि पुनः अस्य योगस्य प्रयोजनानि ।
 प्रयोजनम् सर्वनामाव्ययसञ्ज्ञायाम् ।
 सर्वनामाव्ययसञ्ज्ञायाम् प्रयोजनम् सर्वे परमसर्वे विश्वे परमविश्वे , उच्चैः , परमोच्चैः , नीचैः , परमनीचैः इति ।
 उपपदविधौ भयाढ्यादिग्रहणम् ।
 उपपदविधौ भयाढ्यादिग्रहणम् प्रयोजनम् भयङ्करः , अभयङ्करः , आढ्यङ्करणम् , खाड्यङ्करणम् ।
 ङीब्विधौ उगिद्ग्रहणम् ।
 ङीब्विधौ उगिद्ग्रहणम् प्रयोजनम् भवती , अतिभवती महती , अतिमहती ।
 प्रतिषेधे स्वस्रादिग्रहणम् ।
 प्रतिषेधे स्वस्रादिग्रहणम् प्रयोजनम् स्वसा परमस्वसा दुहिता परमदुहिता ।
 अपरिमाणबिस्तादिग्रहणम् च प्रतिषेधे ।
 अपरिमाणबिस्तादिग्रहणम् च प्रतिषेधे प्रयोजनम् ।
 अपरिमाणबिस्ताचितकम्बलेभ्यः न तद्धितलुकि द्विबिस्ता द्विपरमबिस्ता त्रिबिस्ता त्रिपरमबिस्ता द्व्याचिता द्विपरमाचिता ।
 दिति ।
 दितिग्रहणम् च प्रयोजनम् ।
 दितेः अपत्यम् दैत्यः , अदितेः अपत्यम् आदित्यः ।
 दित्यदित्यादित्य इति अदितिग्रहणम् न कर्तव्यम् भवति ।
 रोण्याः अण् ।
 रोण्याः अण्ग्रहणम् च प्रयोजनम् आजकरोणः , सैंहकरोणः ।
 तस्य च ।
 तस्य च इति वक्तव्यम् रौणः ।
 किम् पुनः कारणम् न सिध्यति ।
 तदन्तात् च तदन्तविधिना सिद्धम् केवलात् च व्यप्देशिवद्भावेन ।
 व्यप्देशिवद्भावः अप्रातिपदिकेन ।
 किम् पुनः कारणम् व्यप्देशिवद्भावः अप्रातिपदिकेन ।
 इह सूत्रान्तात् ठक् भवति दशान्तात् डः भवति इति केवलात् उत्पत्तिः मा भूत् इति ।
 न एतत् अस्ति प्रयोजनम् ।
 सिद्धम् अत्र तदन्तात् च तदन्तविधिना केवलात् च व्यप्देशिवद्भावेन ।
 सः अयम् एवम् सिद्धे सति यत् अन्तग्रहणम् करोति तत् ज्ञापयति आचार्यः सूत्रान्तात् एव दशान्तात् एव इति ।
 न अत्र तदन्तात् उत्पत्तिः प्राप्नोति ।
 इदानीम् एव हि उक्तम् समासप्रत्ययविधौ प्रतिषेधः इति ।
 सा तर्हि एषा परिभाषा कर्तव्या ।
 न कर्तव्या ।
 आचार्यप्रवृत्तिः ज्ञापयति व्यप्देशिवद्भावः अप्रातिपदिकेन इति यत् अयम् पूर्वात् इनिः सपूर्वात् च इति आह ।
 न एतत् अस्ति प्रयोजनम् ।
 अस्ति हि अन्यत् एतस्य वचने प्रयोजनम् ।
 किम् ।
 सपूर्वात् पूर्वात् इनिम् वक्ष्यामि इति ।
 यत् तर्हि योगविभागम् करोति ।
 इतरथा हि पूर्वात् सपूर्वात् इति एव ब्रूयात् ।
 किम् पुनः अयम् अस्य एव शेषः तस्य च इति ।
 न इति आह ।
 यत् च अनुक्रान्तम् यत् च अनुक्रंसय्ते सर्वस्य एव शेषः तस्य च इति ।
 रथसीताहलेभ्यः यद्विधौ ।
 रथसीताहलेभ्यः यद्विधौ प्रयोजनम् रथ्यः , परमरथ्यः , सीत्यम् , परमसीत्यम् , हल्या परमहल्या ।
 सुसर्वार्धदिक्शब्देभ्यः जनपदस्य ।
 सुसर्वार्धदिक्शब्देभ्यः जनपदस्य प्रयोजनम् सुपाञ्चालकः , सुमागधकः ।
 सु ।
 सर्व सर्वपाञ्चालकः , सर्वमागधकः ।
 सर्व ।
 अर्ध अर्धपाञ्चालकः , अर्धमागधकः ।
 अर्ध ।
 दिक्शब्द पूर्वपाञ्चालकः , पूर्वमागधकः ।
 ऋतोः वृद्धिमद्विधौ अवयवानाम् ।
 ऋतोः वृद्धिमद्विधौ अवयवानाम् प्रयोजनम् पूर्वशारदम् , अपरशारदम् , पूर्वनैदाघम् , अपरनैदाघम् ।
 ठञ्विधौ सङ्ख्यायाः ।
 ठञ्विधौ सङ्ख्यायाः प्रयोजनम् द्विषाष्टिकम् , पञ्चषाष्टिकम् ।
 धर्मात् नञः ।
 धर्मात् नञः प्रयोजनम् धर्मम् चरति धार्मिकः , अधर्मम् चरति आधर्मिकः ।
 अधर्मात् च इति न वक्तव्यम् भवति
 पदाङ्गाधिकारे तस्य च तदुत्तरपदस्य च ।
 पदाङ्गाधिकारे तस्य च तदुत्तरपदस्य च इति वक्तव्यम् ।
 पदाधिकारे किम् प्रयोजनम् ।
 प्रयोजनम् इष्टिकेषीकामालानाम् चिततूलभारिषु इष्टकचितम् चिन्वीत , पक्वेष्टिक्चितम् चिन्वीत , इषीकतूलेन मुञ्जेषीकतूलेन मालभारिणी कन्या , उत्पलमालभारिणी कन्या ।
 अङ्गाधिकारे किम् प्रयोजनम् ।
 महदप्स्वसृतृ̄णाम् दीर्घविधौ ।
 महदप्स्वसृतृ̄णाम् दीर्घविधौ प्रयोजनम् महान् , परममहान् ।
 महत् ।
 अप् आपः तिष्ठन्ति , स्वापः तिष्ठन्ति ।
 अप् ।
 स्वसृ स्वसा स्वसारौ स्वसारः , परमस्वसा परमस्वसारौ परमस्वसारः ।
 स्वसृ ।
 नप्तृ नप्ता नप्तारौ नप्तारः ।
 एवम् परमनप्ता परमनप्तारौ परमनप्तारः ।
 पद्युष्मदस्मदस्थ्याद्यन्डुहः नुम् । पद्भावः प्रयोजनम् दिव्पदः पश्य ।
 अस्ति च इदानीम् कः चित् केवलः पाच्छभ्दः यदर्थः विधिः स्यात् ।
 न अस्ति इति आह ।
 एवम् तर्हि अङ्गाधिकारे प्रयोजनम् न अस्ति इति कृत्वा पदाधिकारस्य इदम् प्रयोजनम् उक्तम् हिमकाषिहतिषु च यथा पत्काषिणौ पत्काषिणः एवम् परमपत्काषिणौ परमपत्काषिणः ।
 यदि तर्हि पदाधिकारे पादस्य तदन्तविधिः भवति पादस्य पद आज्यतिगोपहतेषु यथा इह भवति पादेन उपहतम् पदोपहतम् अत्र अपि स्यात् दिग्धपादेन उपहतम् दिग्धपादोपहतम् ।
 एवम् तर्हि अङ्गाधिकारे एव प्रयोजनम् ।
 ननु च उक्तम् न अस्ति केवलः पाच्छब्दः इति ।
 अयम् अस्ति पादयतेः अप्रत्ययः पात् पदा पदे ।
 पद् ।
 युष्मत् अस्मत् यूयम् , वयम् अतियूयम् अतिवयम् ।
 अस्थ्यादि अस्थ्ना दध्ना सक्थ्ना पर्मास्थ्ना परमदध्ना परमसक्थ्ना ।
 अनडुहः नुम् अनड्वान् , परमानड्वान् ।
 द्युपथिमथिपुङ्गोसखिचतुरनडुत्त्रिग्रहणम् ।
 द्युपथिमथिपुङ्गोसखिचतुरनडुत्त्रिग्रहणम् प्रयोजनम् द्यौः , सुद्यौः , पन्थाः , सुपन्थाः , मन्थाः , सुमन्थाः , परममन्थाः , पुमान् परमपुमान् , गौः , सुगौः , सखा सखायौ सखायः , सुसखा सुसखायौ सुसखायः , परमसखा परमसखायौ परमसखायः , चत्वारः परमचत्वारः , अनड्वाहः , पर्मानड्वाहः , त्रयाणाम् , परमत्रयाणाम् ।
 त्यदादिविधिभस्त्रादिस्त्रीग्रहणम् च ।
 त्यदादिविधिभस्त्रादिस्त्रीग्रहणम् च प्रयोजनम् सः , अतिसः , भस्त्रका भस्त्रिका निर्भस्त्रका निर्भस्त्रिका बहुभस्त्रका बहुभस्त्रिका ।
 स्त्रीग्रहणम् च प्रयोजनम् ।
 स्त्रियौ स्त्रियः राजस्त्रियौ राजस्त्रियः ।
 वर्णग्रहणम् च सर्वत्र ।
 वर्णग्रहणम् च सर्वत्र प्रयोजनम् ।
 क्व सर्वत्र ।
 अङ्गाधिकारे च अन्यत्र च ।
 अन्यत्र उदाहृतम् ।
 आन्गाधिकारे अतः दीर्घः यञि सुपि च इह एव स्यात् आभ्याम् ।
 घटाभ्याम् इति अत्र न स्यात् ।
 प्रत्ययग्रहणम् च अपञ्चम्याः । प्रत्ययग्रहणम् च अपञ्चम्याः प्रयोजनम् यञिञोः फक् भवति ।
 गार्ग्यायणः वात्स्यायनः परमगार्ग्यायणः परमवात्स्यायनः ।
 अपञ्चम्याः इति किमर्थम् ।
 दृषत्तीर्णा परिषत्तीर्णा ।
 अला एव अनर्थकेन न अन्येन अनर्थकेन इति वक्तव्यम् ।
 किम् प्रयोजनम् ।
 हन्ग्रहणे प्लीहन्ग्रहणम् मा भूत् ।
 उद्ग्रहणे गर्मुद्ग्रहणम् ।
 स्त्रीग्रहणे शस्त्रीग्रहणम् ।
 सङ्ग्रहणे पायसम् करोति इति मा भूत् ।
 किमर्थम् इदम् उच्यते न पदाङ्गाधिकारे तस्य च तदुत्तरपदस्य च इति एव सिद्धम् ।
 न च इदम् तत् न अपि तदुत्तरपदम् ।
 तत् न वक्तव्यम् भवति ।
 किम् पुनः अत्र ज्यायः ।
 तदन्तविधिः एव ज्यायान् ।
 इदम् अपि सिद्धम् भवति परमातिमहान् ।
 एतत् हि न एव तत् न अपि तदुत्तरपदम् ।
 अनिनस्मन्ग्रहणानि च अर्थवता च अनर्थकेन च तदन्तविधिम् प्रयोजयन्ति ।
 अन् राज्ञा इति अर्थवता साम्ना इति अनर्थकेन ।
 अन् ।
 इन् दण्डी* इति अर्थवता वाग्मी* इति अनर्थकेन ।
 इन् ।
 अस् सुपयाः इति अर्थवता सुस्रोताः इति अनर्थकेन ।
 अस् ।
 मन् सुशर्मा इति अर्थवता सुप्रथिमा इति अनर्थकेन ।
 यस्मिन् विधिः तदादौ अल्ग्रहणे ।
 अल्ग्रहणेषु यस्मिन् विधिः तदादौ इति वक्तव्यम् ।
 किम् प्रयोजनम् ।
 अचि श्नुधातुभ्रुवाम् य्वोः इयङुवङौ इति इह एव स्यात् श्रियौ भ्रुवौ ।
 श्रियः , भ्रुवः इति अत्र न स्यात् ।
व्याकरणमहाभाष्य खण्ड 10
 वृद्धिग्रहणम् किमर्थम्. यस्य अचाम् आदिः तत् वृद्धम् इति इयति उच्यमाने दात्ताः , राक्षिताः अत्र अपि प्रसज्येत ।
 वृद्धिग्रहणे पुनः क्रियमाणे न दोषः भवति ।
 अथ यस्यग्रहणम् किमर्थम् ।
 यस्य इति व्यपदेशाय ।
 अथ अज्ग्रहणम् किमर्थम् ।
 वृद्धिः यस्य आदिः तत् वृद्धम् इति इयति उच्यमाने इह एव स्यात् ऐतिकायनीयाः , औपगवीयाः ।
 इह न स्यात् गार्गीयाः , वात्सीयाः इति ।
 अज्ग्रहणे पुनः क्रियमाणे न दोषः भवति ।
 अथ आदिग्रहणम् किमर्थम् ।
 वृद्धिः यस्य अचाम् तत् वृद्धम् इति इयति उच्यमाने सभासन्नयने भवः साभसन्नयनः इति अत्र प्रसज्येत ।
 आदिग्रहणे पुनः क्रियमाणे न दोषः भवति ।
 वृद्धसञ्ज्ञायाम् अजसन्निवेशात् अनादित्वम् ।
 वृद्धसञ्ज्ञायाम् अजसन्निवेशात् आदिः इति एतत् न उपपद्यते ।
 न हि अचाम् सन्निवेशः अस्ति ।
 ननु च एवम् विज्ञायते अच् एव आदिः अजादिः ।
 न एवम् शक्यम् ।
 इह एव प्रसज्येत औपगवीयाः ।
 इह न स्यात् गार्गीयाः इति ।
 एकान्तादित्वम् तर्हि विज्ञायते ।
 एकान्तादित्वे च सर्वप्रसङ्गः ।
 इह अपि प्रसज्येत सभासन्नयने भवः साभसन्नयनः इति ।
 सिद्धम् अजाकृतिनिर्देशात् ।
 सिद्धम् एतत् ।
 कथम् ।
 अजाकृतिः निर्दिश्यते ।
 एवम् अपि व्यञ्जनैः व्यवहितत्वात् न प्राप्नोति ।
 व्यञ्जनस्य अविद्यमानत्वम् यथा अन्यत्र ।
 व्यञ्जनस्य अविद्यमानवद्भावः वक्तव्यः यथा अन्यत्र अपि भवति व्यञ्जनस्य अविद्यमानवद्भावः ।
 क्व अन्यत्र ।
 स्वरे ।
 वा नामधेयस्य ।
 वा नामधेयस्य वृद्धसञ्ज्ञा वक्तव्या देवदत्तीयाः , दैवदत्ताः , यज्ञदत्तीयाः , याज्ञदत्ताः ।
 गोत्रोत्तरपदस्य च ।
 गोत्रोत्तरपदस्य च वृद्धसञ्ज्ञा वक्तव्या कम्बलचारायणीयाः , ओदनपाणिनीयाः , घृतरौढीयाः ।
 गोत्रान्तात् वा असमस्तवत् ।
 गोत्रान्तात् वा असमस्तवत् प्रत्ययः भवति इति वक्तव्यम् एतानि एव उदाहरणानि ।
 किम् अविशेषेण ।
 न इति आह ।
 जिह्वाकात्यहरितकात्यवर्जम् ।
 जिह्वाकात्यम् हरितकात्यम् च वर्जयित्वा जैहवाकाताः , हारितकाताः ।
 किम् पुनः अत्र ज्यायः ।
 गोत्रान्तात् वा असमस्तवत् इति एव ज्यायः ।
 इदम् अपि सिद्धम् भवति पिङ्गलकाण्वस्य छात्त्राः पैङ्गलकाण्वाः ।
 यस्याचामादिग्रहणम् अनुवर्तते उताहो न ।
 किम् च अतः ।
 यदि अनुवर्तते इह च प्रसज्येत त्वत्पुत्रस्य छात्त्राः त्वात्पुत्राः , मात्पुत्राः इह च न स्यात् त्वदीयः , मदीयः इति ।
 अथ निवृत्तम् एङ् प्राचाम् देशे यस्याचामादिग्रहणम् कर्तव्यम् ।
 एवम् तर्हि अनुवर्तते ।
 कथम् त्वापुत्राः , मात्पुत्राः इति ।
 सम्बन्धम् अनुवर्तिष्यते ।
 वृद्धिः यस्य अचाम् आदिः तत् वृद्धम् ।
 त्यदादीनि च वृद्धसञ्ज्ञानि भवन्ति ।
 वृद्धिः यस्य अचाम् आदिः तत् वृद्धम् ।
 एङ् प्राचाम् देशे ।
 यस्याचामादिग्रहणम् अनुवर्तते ।
 वृद्धिग्रहणम् निवृत्तम् ।
 तत् यथा कः चित् कान्तारे समुपस्थिते सार्थम् उपादत्ते ।
 सः यदा निष्कान्तारीभूतः भवति तदा सार्थम् जहाति
 एङ् प्राचाम् देशे शैषिकेषु इति वक्तव्यम् सैपुरिकी सैपुरिका स्कौनगरिकी स्कौनगरिका इति ।
