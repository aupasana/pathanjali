 ङ्याप्प्रातिपदिकग्रहणम् किमर्थम् ।
 ङ्याप्प्रातिपदिकात् यथा स्युः ।
 धातोः मा भूवन् इति ।
 न एतत् अस्ति प्रयोजनम् ।
 धातोः तव्यादयः विधीयन्ते ।
 ते अपवादत्वात् बाधकाः भविष्यन्ति ।
 तिङन्तात् तर्हि मा भूवन् इति ।
 एकत्वादिषु अर्थेषु स्वादयः विधीयन्ते ।
 ते च अत्र तिङा उक्ताः एकत्वादयः इति कृत्वा उक्तार्थत्वान् न भविष्यन्ति ।
 टाबादयः तर्हि तिङन्तात् मा भूवन् इति ।
 स्त्रियाम् टाबादयः विधीयन्ते ।
 न च तिङन्तस्य स्त्रीत्वेन योगः अस्ति ।
 अणादयः तर्हि तिङन्तात् मा भूवन् इति ।
 अपत्यादिष्व् अर्थेषु अणादयः विधीयन्ते ।
 न च तिङन्तस्य अपत्यादिभिः योगः अस्ति ।
 अथ अपि कथम् चित् योगः स्यात् एवम् अपि न दोषः ।
 आचार्यप्रवृत्तिः ज्ञापयति न तिङन्तात् अणादयः भवन्ति इति यत् अयम् क्व चित् तद्धितविधौ तिङ्ग्रहणम् करोति ।
 अतिशायने तमबिष्ठनौ तिङः च इति ।
 अतः उत्तरम् पठति ।
 ङ्याप्प्रातिपदिकग्रहणम् अङ्गभपदसञ्ज्ञार्थम् ।
 ङ्याप्प्रातिपदिकग्रहणम् क्रियते अङ्गभपदसञ्ज्ञार्थम् ।
 अङ्गभपदसञ्ज्ञाः ङ्याप्प्रातिपदिकस्य यथा स्युः इति ।
 क्व पुनः इह अङ्गभपदसञ्ज्ञार्थेन ङ्याप्प्रातिपदिकग्रहणेन अर्थः ।
 टाबादिषु ।
 न एतत् अस्ति प्रयोजनम् ।
 ग्रहणवद्भ्यः टाबादयः विधीयन्ते ।
 उगितः ङीप् भवति अतः टाप् भवति इति ।
 यत् तत् शब्दस्वरूपम् गृह्यते तस्मात् तदुत्पत्तिः ।
 तस्य एताः सञ्ज्ञाः भविष्यन्ति ।
 अथ अपि कः चित् अग्रहणः एवम् अपि अदोषः ।
 स्त्रियाम् टाबादयः विधीयन्ते ।
 यत् तत् शब्दस्वरूपम् स्त्रियाम् वर्तते तस्मात् तदुत्पत्तिः ।
 तस्य एताः सञ्ज्ञाः भविष्यन्ति ।
 अणादिषु तर्हि ।
 अणादयः अपि ग्रहणवद्भ्यः टाबादयः विधीयन्ते ।
 गर्गादिभ्यः यञ् नडादिभ्यः फक् इति ।
 यत् तत् शब्दस्वरूपम् गृह्यते तस्मात् तदुत्पत्तिः ।
 तस्य एताः सञ्ज्ञाः भविष्यन्ति ।
 अथ अपि कः चित् अग्रहणः एवम् अपि अदोषः ।
 अपत्यादिषु अर्थेषु अणादयः विधीयन्ते ।
 यत् तत् शब्दस्वरूपम् अपत्यादिषु अर्थेषु वर्तते तस्मात् तदुत्पत्तिः ।
 तस्य एताः सञ्ज्ञाः भविष्यन्ति ।
 स्वार्थिकेषु तर्हि ।
 स्वार्थिकाः अपि ग्रहणवद्भ्यः विधीयन्ते ।
 यावादिभ्यः कन् प्रज्ञाइद्भ्यः अण् इति ।
 यत् तत् शब्दस्वरूपम् गृह्यते तस्मात् तदुत्पत्तिः ।
 तस्य एताः सञ्ज्ञाः भविष्यन्ति ।
 यः तर्हि अग्रहणः शुक्लतरः कृष्णतरः इति ।
 अत्र अपि न यावत् शुक्लः तावत् शुक्लतरः ।
 प्रकृष्टः शुक्लः शुक्लतरः ।
 यत् तत् शब्दस्वरूपम् प्रकृष्टे वर्तते तस्मात् तदुत्पत्तिः ।
 तस्य एताः सञ्ज्ञाः भविष्यन्ति ।
 स्वादिषु तर्हि ।
 एकत्वादिषु अर्थेषु स्वादयः विधीयन्ते ।
 यत् तत् शब्दस्वरूपम् एकत्वादिषु अर्थेषु वर्तते तस्मात् तदुत्पत्तिः ।
 तस्य एताः सञ्ज्ञाः भविष्यन्ति ।
 कथम् पुनः इह उच्यमानाः स्वादयः एकत्वादिषु अर्थेषु शक्या विज्ञातुम् ।
 एकवाक्यत्वात् ।
 एकम् वाक्यम् तत् च इदम् च ।
 यदि एकम् वाक्यम् तत् च इदम् च किमर्थम् नानादेशस्थम् क्रियते ।
 कौशलमात्रम् एतत् आचार्यः दर्शयति यत् एकम् वाक्यम् सत् नानादेशस्थम् करोति ।
 अन्यत् अपि सङ्ग्रहीष्यामि इति ।
 यच्छयोः च लुगर्थम् ।
 यच्छयोः तर्हि लुगर्थम् ङ्याप्प्रातिपदिकग्रहणम् क्रियते ।
 कंसीयपरशव्ययोः यञञौ लुक् च इति ङ्याप्प्रातिपदिकात् परस्य लुक् यथा स्यात् ।
 अक्रियमाणे हि ङ्याप्प्रातिपदिकग्रहणे प्रकृतेः अपि लुक् प्रसज्येत ।
 एतत् अपि न अस्ति प्रयोजनम् ।
 यथा परिभाषितम् प्रत्ययस्य लुक्श्लुलुपः भवन्ति इति प्रत्ययस्य भविष्यति ।
 एवम् अपि उकारसकारयोः प्रसज्येत ।
 कमेः सः कंसः परान् श्र्णाति इति परशुः इति ।
 उणादयः अव्युत्पन्नानि प्रातिपदिकानि ।
 वृद्धावृद्धावर्णस्वरद्व्यज्लक्षणे च प्रत्ययविधौ तत्सम्प्रत्ययार्थम् ।
 वृद्धावृद्धावर्णस्वरद्व्यज्लक्षणे तर्हि प्रत्ययविधौ तत्सम्प्रत्ययार्थम् ङ्याप्प्रातिपदिकग्रहणम् क्रियते ।
 वृद्धात् अवृद्धात् अवर्णान्टात् अनुदात्तादेः द्व्यचः इति एतानि प्रातिपदिकविशेषणानि यथा स्युः इति ।
 अथ अक्रियमाणे ङ्याप्प्रातिपदिकग्रहणे कस्य एतानि विशेषणानि स्युः ।
 समर्थविशेषणानि ।
 तत्र कः दोषः ।
 उदीचाम् वृद्धात् अगोत्रात् इह च प्रसज्येत ज्ञानाम् ब्राह्मणानाम् अपत्यम् इति ।
 एतत् हि समर्थम् वृद्धम् ।
 इह च न स्यात् ज्ञयोः ब्राह्मणयोः अपत्यम् इति ।
 एतत् हि समर्थम् अवृद्धम् ।
 वृद्ध. अवृद्ध ।
 प्राचाम् अवृद्धात् फिन् बहुलम् इह च प्रसज्येत ज्ञयोः ब्राह्मणयोः अपत्यम् इति ।
 एतत् हि समर्थम् अवृद्धम् ।
 इह च न स्यात् ज्ञानाम् ब्राह्मणानाम् अपत्यम् इति ।
 एतत् हि समर्थम् वृद्धम् ।
 अवृद्ध ।
 अवर्ण ।
 अत इञ् भवति इह एव स्यात् दक्षस्य अपत्यम् दाक्षिः इति ।
 एतत् हि समर्थम् अकारान्तम् ।
 इह च न स्यात् दक्षयोः अपत्यम् दक्षाणाम् अपत्यम् इति ।
 एतत् ह्स् समर्थम् अनवर्णान्तम् ।
 अवर्ण ।
 स्वर ।
 अनुदात्तादेः अञ् भवति इति इह च प्रसज्येत वाचः विकारः त्वचः विकारः इति ।
 एतत् ह्स् समर्थम् अनुदात्तादि ।
 इह च न स्यात् सर्वेषाम् विकारः इति ।
 एतत् ह्स् समर्थम् उदात्तादि ।
 स्वर ।
 द्व्यज्लक्षण द्व्जचः ठन् इति इह च प्रसज्येत वाचा तरति त्वचा तरति इति ।
 एतत् हि समर्थम् द्व्यच् ।
 इह च न स्यात् घटेन तरति इति ।
 एतत् हि समर्थम् समर्थम् अद्व्यच् ।
 अस्ति पुनः समर्थविशेषणे सति किम् चित् इष्टम् सङ्गृहीतम् भवति आहोस्वित् दोषान्तम् एव ।
 अस्ति इति आह ।
 किम् ।
 साम्ना तरति वेम्ना तरति इति ।
 एतत् हि समर्थम् अपि ङ्याप्प्रातिपदिकम् अपि ।
 अथ ङ्याब्ग्रहणम् किमर्थम् न प्रातिपदिकात् इति एव सिद्धम् ।
 न सिध्यति ।
 अप्रत्ययः इति प्रातिपदिकसञ्ज्ञायाः प्रतिषेधः प्राप्नोति ।
 यदि एषः ङ्याब्ग्रहणे हेतुः त्यूग्रहणम् अपि कर्तव्यम् ।
 तौ अपि हि प्रत्ययौ ।
 तिग्रहणे तावत् वार्त्तम् ।
 तद्धितः प्रातिपदिकम् इति प्रातिपदिकसञ्ज्ञा भविष्यति ।
 ऊग्रहणे च अपि वार्त्तम् ।
 उवर्णान्तात् ऊङ् विधीयते ।
 तत्र एकादेशः ।
 एकादेशे कृते अन्तादिवद्भावात् प्रातिपदिकसञ्ज्ञा भविष्यति ।
 यदि एषः ऊङः अग्रहणे हेतुः आब्ग्रहणम् अपि न कर्तव्यम् ।
 आप् अपि हि अकारान्तात् विधीयते ।
 तत्र एकादेशः ।
 एकादेशे कृते अन्तादिवद्भावात् प्रातिपदिकसञ्ज्ञा भविष्यति ।
 यः तर्हि अनकारान्तात् ।
 क्रुञ्चा उष्णिहा देवविशा इति ।
 अत्र अपि अकारान्तात् वृत्तिः लक्ष्यते ।
 क्रुञ्चान् आलभेत ।
 उष्णिहककुभौ ।
 देवविशम् च मनुष्यविशम् च इति ।
 इह तावत् उष्णिहककुभौ इति ।
 आपः एव एतत् औत्तरपदिकम् ह्रस्वत्वम् ।
 इह खलु अपि देवविशम् च मनुष्यविशम् च इति ।
 न अस्ति विशेषः अकारान्तात् उत्पत्तौ सत्याम् व्यञ्जनान्तात् वा इति ।
 यत् तावत् उच्यते इह तावत् उष्णिहककुभौ इति ।
 आपः एव एतत् औत्तरपदिकम् ह्रस्वत्वम् इति ।
 सञ्ज्ञाच्छन्दसोः इति एवम् तत् ।
 न च एषा सञ्ज्ञा न अपि इदम् छन्दः ।
 यत् अपि उच्यते इह खलु अपि देवविशम् च मनुष्यविशम् च इति ।
 न अस्ति विशेषः अकारान्तात् उत्पत्तौ सत्याम् व्यञ्जनान्तात् वा इति ।
 स्वरे विशेषः ।
 यदि अत्र व्यञ्जनान्तात् उत्पत्तिः स्यात् देवविशम् इति एवम् स्वरः प्रसज्येत ।
 देवविशम् इति च इष्यते ।
 तस्मात् कः एषः एवम्विषयः ।
 इदम् तर्हि पादः अन्यतरस्याम् टाप् ऋचि इति ।
 ऋचि इति उच्यते ।
 तत्र छान्दसत्वात् भविष्यति ।
 ऋचि इति न इदम् छन्दः विवक्षितम् काठकम् कापालकम् अमुदकम् पैप्पलादकम् वा ।
 किम् तर्हि ।
 प्रत्ययार्थविशेषणम् एतत् ।
 ऋक् चेत् प्रत्ययार्थः भवति इति ।
 एतत् अपि न अस्ति प्रयोजनम् पदशब्दः पादशब्दसमानार्थः अकारान्तः छन्दसि दृश्यते ।
 तस्याः सप्ताक्षरम् एकम् पदम् एअकः पादः इति अर्थः ।
 तस्मात् उत्पत्तिः भविष्यति ।
 इदम् तर्हि डाप् उभाभ्याम् अन्यतरस्याम् इति ।
 बहुराजा बहुराजे बहुराजाः ।
 ङ्याब्ग्रहणम् अनर्थकम् प्रातिपदिकग्रहणे लिङ्गविशिष्टस्य अपि ग्रहणात् ।
 ङ्याब्ग्रहणम् अनर्थकम् ।
 किम् कारणम् ।
 प्रातिपदिकग्रहणे लिङ्गविशिष्टस्य अपि ग्रहणात् ।
 प्रातिपदिकग्रहणे लिङ्गविशिष्टस्य अपि ग्रहणम् भवति इति एषा परिभाषा कर्तव्या ।
 कः पुनः विशेषः एषा वा परिभाषा क्रियते आब्ग्रहणम् वा ।
 अवश्यम् एषा परिभाषा कर्तव्या ।
 बहूनि एतस्याः परिभाषायाः प्रयोजनानि ।
 कानि ।
 प्रयोजनम् सर्वनामस्वरसमासतद्धितविधिलुगलुगर्थम् ।
 सर्वनामविधिः प्रयोजनम् ।
 सर्वनाम्नः सुट् इह एव स्यात् तेषाम् येषाम् ।
 तासाम् यासाम् इति अत्र न स्यात् ।
 न एतत् अस्ति प्रयोजनम् ।
 अवर्णान्तात् टाप् विधीयते ।
 तत्र एकादेशः ।
 एकादेशे कृते अन्तादिवद्भावात् सुट् भविष्यति ।
 इदम् तर्हि प्रयोजनम् ।
 सर्वनाम्नः तृतीया च इह एव स्यात् भवता हेतुना भवतः हेतोः इति ।
 भवत्या हेतुना भवत्याः हेतोः इति अत्र न स्यात् ।
 सर्वनाम ।
 स्वर ।
 कुशूलकूपकुम्भशालम् बिले इह एव स्यात् कुशूलबिलम् ।
 कुशूलीबिलम् इति अत्र न स्यात् ।
 स्वर ।
 समास ।
 द्वितीया श्रितादिभिः सह समस्यते इह एव स्यात् कष्टम् श्रितः कष्टश्रितः ।
 कष्टम् श्रिता कष्टश्रिता इति अत्र न स्यात् ।
 एतत् अपि न अस्ति प्रयोजनम् ।
 श्रितशब्दः अकारान्तः ।
 तत्र एकादेशः ।
 एकादेशे कृते अन्तादिवद्भावात् भविष्यति ।
 इदम् तर्हि ।
 पूर्वसदृश इति इह एव स्यात् पित्रा सदृशः पितृसदृशः ।
 पित्रा सदृशी पितृसदृशी इति अत्र न स्यात् ।
 समासः ।
 तद्धितविधि ।
 अचित्तहिअस्तिधेनोः ठक् इह एव स्यात् हस्तिनाम् समूहः हास्तिकम् ।
 हस्तिनीनाम् समूहः हास्तिकम् इति अत्र न स्यात् ।
 एतत् अपि न अस्ति प्रयोजनम् ।
 पुंवद्भावेन एतत् सिद्धम् ।
 इदम् तर्हि ।
 प्रमाणे द्वयसच् यथा इह भवति हस्तिद्वयसम् हस्तिमात्रम् एवम् हस्तिनीद्वयसम् हस्तिनीमात्रम् इति अपि यथा स्यात् ।
 तद्धितविधि ।
 लुक् ।
 न इन्द्सिद्धबध्नातिषु च इह एव स्यात् स्थण्डिलशायी ।
 स्थण्डिलशायिनी इति अत्र न स्यात् ।
 लुक् ।
 अलुक् ।
 शयवासवासिषु अकालात् इह एव स्यात् ग्रामेवासी ।
 ग्रामेवासिनी इति अत्र न स्यात् ।
 मानिनि च विधिप्रतिषेधाऋथम् । मानिनि च विधिप्रतिषेधाऋथम् प्रयोजनम् ।
 विध्यर्थम् तावत् ।
 क्यङ्मानिनोः च इह एव स्यात् दर्शनीयमानी ।
 दर्शनीयमानिनी इति अत्र न स्यात् ।
 प्रतिषेधार्थम् अपि ।
 वक्याति श्वाङ्गात् च ईतः अमानिनि ।
 तस्मिन् क्रियमाणे इह एव स्यात् दीर्घमुखमानी ।
 दीर्घमुखमानिनी इति अत्र न स्यात् ।
 प्रत्ययग्रहणोपचारेषु च ।
 प्रत्ययग्रहणोपचारेषु च प्रयोजनम् ।
 तृजकाभ्याम् कर्तरि इह एव स्यात् अपाम् स्रष्टा ।
 अपाम् स्रष्ट्री इति अत्र न स्यात् ।
 उपचार अतः कृकमिकंसकुम्भ इथ एव स्यात् अयस्कुम्भः ।
 अयस्कुम्भी इति अत्र न स्यात् ।
 एतानि अस्याः परिभाषायाः प्रयोजनानि यदर्थम् एषा परिभाषा कर्तव्या ।
 एतस्याम् च सत्याम् न अर्थः ङ्याब्ग्रहणेन ।
 अतिप्रसङ्गः उपपदविधौ ।
 उपपदविधौ अतिप्रसङ्गः भवति ।
 द्विषत्परयोः तापेः यथा इह भवति द्विषन्तपः इति एवम् द्विषतीतपः इति अत्र अपि स्यात् ।
 यञिञोः फकि ।
 यञिञोः फकि अतिप्रसङ्गः भवति ।
 यथा इह भवति गार्ग्यायणः दाक्षायणः एवम् गार्गेयः दाक्षेयः इति अत्र अपि स्यात् ।
 न एषः दोषः ।
 ढक् अत्र बाधकः भविष्यति ।
 समासान्तेषु च ।
 समासान्तेषु च अतिप्रसङ्गः भवति ।
 राजाहसखिभ्यः टत् यथा इह भवति मद्रराजः कश्मीरराजः एवम् मद्रराज्ञी कश्मीरराज्ञी इति अत्र अपि स्यात् ।
 न वा भवति मद्रराजी इति ।
 भवति यदा समासान्तात् ईकारः ।
 लिङ्गविशिष्टग्रहणे तु ईकारान्तात् समासान्तः प्रसज्येत ।
 तत्र कः दोषः ।
 पुंवद्भावः टिलोपः च ।
 तत्र मद्रजी इति एतत् रूपम् स्यात् ।
 मद्रराज्ञी इति च इष्यते ।
 महदात्त्वे प्रियादिषु ।
 महदात्त्वे प्रियादिषु अतिप्रसङ्गः भवति ।
 आत् महतः समानाधिकरणजातीययोः इति यथा इह भवति महान् प्रियः अस्य महाप्रियः एवम् महती प्रिया अस्य महतीप्रियः इति अत्र अपि स्यात् ।
 किम् उच्यते प्रियादिषु इति ।
 यत्र पुंवद्भावः प्रतिषिध्यते ।
 यत्र तु न प्रतिषिध्यते भवितव्यम् एव तत्र आत्त्वेन ।
 ञ्नित्स्वरे ।
 ञ्नित्स्वरे अतिप्रसङ्गः भवति ।
 ञ्निति आदिः उदात्तः भवति यथा इह भवति दाक्षिः अहिचुम्बुकायनिः एवम् दाक्षी अहिचुम्बुकायनी इति अत्र अपि स्यात् ।
 राज्ञः स्वरे ब्राह्मणकुमारयोः ।
 राज्ञः स्वरे ब्राह्मणकुमारयोः अतिप्रसङ्गः भवति ।
 राजा च ब्राह्मणकुमारयोः इति यथा इह भवति राजकुमारः राजब्राह्मणः एवम् राजकुमारी राजब्राह्मणी इति अत्र अपि स्यात् ।
 समाससङ्घातग्रहणेषु च ।
 समाससङ्घातग्रहणेषु च अतिप्रसङ्गः भवति ।
 बहोः नञ्वत् उत्तरपदभूम्नि यथा इह भवति बहुगोमान् बहुयवमान् एवम् बहुगोमती बहुयवमती इति अत्र अपि स्यात् ।
 किम् उच्यते समाससङ्घातग्रहणेषु इति ।
 यत् अवयवग्रहणम् प्रयोजनम् एव तस्याः परिभाषायाः ।
 कुम्भशालम् बिले कुशूलीबिलम् इति यथा ।
 विभक्तौ च उक्तम् ।
 किम् उक्तम् ।
 न वा विभक्तौ लिङ्गविशिष्टाग्रहणात् इति ।
 एते अस्याः परिभाषाः दोषाः एतानि च प्रयोजनानि स्युः ।
 एते दोषाः समाः भूयांसः वा ।
 तस्मात् न अर्थः अनया परिभाषया ।
 न हि दोषाः सन्ति इति परिभाषा न कर्तव्या लक्षणम् वा न प्रणेयम् ।
 न हि भिक्षुकाः सन्ति इति स्थाल्यः न आश्रीयन्ते न च मृगाः सन्ति इति यवा न उप्यन्ते ।
 न हि दोषाणाम् लक्षणम् अस्ति इति ।
 तस्मात् यानि एतस्या परिभाषयाः प्रयोजनानि तदर्थम् एषा कर्तव्या प्रतिविधेयम् च दोषेषु ।
 तद्धितविधानाऋथम् तु ।
 तद्धितविधानाऋथम् तु ङ्याब्ग्रहणम् कर्तव्यम् ।
 ङ्याबन्तात् तद्धितोत्पत्तिः यथा स्यात् ।
 कालितरा हरिणितरा खट्वातरा मालातरा ।
 किम् पुनः कारणम् न सिध्यति ।
 विप्रतिषेधात् हि तद्धितबलीयस्त्वम् । विप्रतिषेधात् हि तद्धितोत्पत्तिः प्राप्नोति ।
 तत्र समासान्तेषु दोषः । तत्र समासान्तेषु दोषः भवति ।
 बहुगोमत्का बहुयवमत्का ।
 समासान्ताः अपि ङ्याबन्तात् स्युः ।
 त्यूङोः च ग्रहणम् ।
 त्यूङोः च ग्रहणम् कर्तव्यम् ।
 युवतिका ब्रह्मबन्धुका इति ।
 ऊङ्ग्रहणेन तावत् न अर्थः ।
 न अस्ति अत्र विशेषः उकारान्तात् उत्पत्तौ सत्याम् ऊङन्तात् वा ।
 इदम् तर्हि युवतितरा ब्रह्मबन्धुतरा इति ।
 तदन्तस्य च प्रत्ययार्थेन अयोगात् तद्धितानुत्पत्तिः ।
 तदन्तस्य च ङ्याबन्तस्य प्रत्ययार्थेन अयोगात् तद्धितोत्पत्तिः न प्राप्नोति ।
 कालितरा हरिङितरा खट्वातरा मालातरा ।
 किम् कारणम् ।
 ङ्यापन्तम् एतत् स्त्रीप्रधानम् ।
 न च स्त्रीत्वस्य प्रकर्षापकर्षौ स्तः ।
 न एषः दोषः ।
 न हि किम् चित् उच्यते एवञ्जातीयकात् उत्पत्तव्यम् एवञ्जातीयकात् न इति ।
 एतावत् उच्यते अतिशायने तमबिष्ठनौ तिङः च इति ।
 यस्य च प्रकर्षः अस्ति तस्य प्रकर्षे प्रत्ययः भविष्यति ।
 अस्ति च अप्रधानस्य गुणस्य प्रकर्षः ।
 इह खलु अपि शुक्लतरः कृष्णतरः इति द्रव्यम् प्रधानम् गुणस्य च प्रकर्षे प्रत्ययः उत्पद्यते ।
 उक्तम् वा ।
 किम् उक्तम् ।
 सिद्धम् तु स्त्रियाः प्रातिपदिकविशेषणत्वात् स्वार्थे टाबादयः इति ।
 प्रातिपदिकविशेषणम् स्त्रीग्रहणम् ।
 स्वार्थिकाः टाबादयः ।
 न एवम् विज्ञयते स्त्रियाम् अभिधेयायाम् इति न अपि स्त्रीसमानाधिकरणात् प्रातिपदिकात् ।
 कथम् तर्हि ।
 यत् स्त्रियाम् प्रातिपदिकम् वर्तते तस्मात् टाबादयः भवन्ति ।
 कस्मिन् अर्थे ।
 स्वार्थे इति ।
 ननु च उक्तम् तत्र समासान्तेषु दोषः इति ।
 समासान्ताः अपि स्वार्थिकाः ।
 उभयोः स्वार्थिकयोः परत्वात् समासान्ताः भविष्यन्ति ।
 कथम् कालिका इति ।
 प्रत्ययस्थात् कात् पूर्व्सस्य इति इत्त्वम् भविष्यति ।
 कथम् हरिणिका इति ।
 हरिणशब्दः प्रकृत्यन्तरम् अस्ति ।
 कथम् लोहिनिका इति ।
 वक्ष्यति एतत् लोहिता लिङ्गबाधनम् वा इति ।
 स्त्रियाम् इति उच्यते ।
 का स्त्री नाम ।
 लोकततः एते शब्दाः प्रसिद्धाः स्त्रीपुमान् नपुंसकम् इति ।
 यत् लोके दृष्ट्वा एतत् अवसीयते इयम् स्त्री अयम् पुमान् इदम् नपुंसकम् इति सा स्त्रीसः पुमान् तत् नपुंसकम् इति ।
 किम् पुनः लोके दृष्ट्वा एतत् अवसीयते इयम् स्त्री अयम् पुमान् इदम् नपुंसकम् इति ।
 लिङ्गम् ।
 किम् पुनः तत् ।
 स्तनकेशवती स्त्री स्यात् ।
 लोमशः पुरुषः स्मृतः ।
 उभयोः अन्तरम् यत् च तदभावे नपुंसकम् ।
 लिङ्गात् स्त्रीपुंसयोः ज्ञाने भ्रूकुंसे टापा- प्रसज्यते । लिङ्गात् स्त्रीपुंसयोः ज्ञाने भ्रूकुंसे टाप् प्राप्नोति ।
 यत् हि लोके दृष्ट्वा एतत् अवसीयते इयम् स्त्री इति अस्ति तत् भ्रूकुंसे ।
 नत्वम् खरकुटीः पश्य । इह चञ्चाः पश्य वध्रिकाः पश्य खरकुटीः पश्य इति तस्मात् शसः नः पुंसि इति नत्वम् प्राप्नोति ।
 यत् हि दृष्ट्वा एतत् अवसीयते अयम् पुमान् इति अस्ति तत् वध्रिकादिषु ।
 खट्वावृक्षौ न सिध्यतः ।
 खट्वावृक्षयोः च लिङ्गम् न सिध्यति ।
 यत् हि लोके दृष्ट्वा एतत् अवसीयते इयम् स्त्री अयम् पुमान् इति न तत् खट्वावृक्षयोः अस्ति ।
 किम् तर्हि तयोः लिङ्गम् न्याय्यम् ।
 नापुंसकम् भवेत् तस्मिन् । नपुंसकम् खट्वावृक्षयोः लिङ्गम् न्याय्यम् ।
 किम् इदम् नापुंसकम् इति ।
 नपुंसके भवम् नापुंसकम् ।
 तदभावे नपुंसकम् ।
 तदभावे स्त्रीपुंसलिङ्गाभावे नपुंसकलिङ्गम् न्याय्यम् ।
 असत् तु मृगतृष्णावत् ।
 असत् तु खट्वावृक्षयोः लिङ्गम् द्रष्टव्यम् ।
 कथम् पुनः असत् नाम लिङ्गम् शक्यम् द्रष्टुम् ।
 मृगतृष्णावत् ।
 तत् यथा मृगाः तृषिताः अपाम् धाराः पश्यन्ति ।
 न च ताः सन्ति ।
 गन्धर्व्नगरम् यथा ।
 यथा गन्धर्वनगराणि दूरतः दृश्यन्ते उपसृत्य च न उपलभ्यन्ते तद्वत् खट्वावृक्षयोः लिङ्गम् द्रष्टव्यम् ।
 आदित्यगतिवत् सत् न ।
 अथ व यथा आदित्यस्य गतिः सती न उपलभ्यते तद्वत् खट्वावृक्षयोः सत् लिङ्गम् न उपलभ्यते ।
 वस्त्रान्तर्हितवत् च तत् ।
 यथा वस्त्रान्तर्हितानि द्रव्याणि न उपलभ्यन्ते तद्वत् खट्वावृक्षयोः सत् लिङ्गम् न उपलभ्यते ।
 विषमः उपन्यासः ।
 वस्त्रान्तर्हितानि द्रव्याणि वस्त्रापाये उपलभ्यन्ते ।
 खट्वावृक्षयोः पुनः ये अपि एते रथ्काराः वाशीवृक्षादनहस्ताः मूलात् प्रभृति आ अग्रात् वृक्षान् तक्ष्णुवन्ति ते अपि तयोः लिङ्गम् न उपलभन्ते ।
 केन एतत् अवसीयते खट्वावृक्षयोः सत् लिङ्गम् न उपलभ्यते इति ।
 षड्भिः प्रकारैः सताम् भावानाम् अनुपलब्धिः भवति ।
 सन्निकर्षात् अतिविप्रकर्षात् मूर्त्यन्तरव्यवधानात् तमसा आवृतत्वात् इन्द्रियदौर्बल्यात् अतिप्रमादात् इति ।
 अतः अत्र कः चित् हेतुः द्रष्टव्यः येन खट्वावृक्षयोः सत् लिङ्गम् न उपलभ्यते ।
 केन एतत् अवसीयते खट्वावृक्षयोः सत् लिङ्गम् न उपलभ्यते इति ।
 तयोः तु तत्कृतम् दृष्ट्वा ।
 स्त्रीकृतम् शब्दम् दृष्ट्वा स्त्री इति अवसीयते पुंस्कृतम् दृष्ट्वा पुमान् इति ।
 यथा आकाशेन ज्योतिषः ।
 तत् यथा आकाशम् दृष्ट्व ज्योतिः अत्र इति गम्यते ।
 ज्योतिर्निमित्तम् हि आकाशम् ।
 अन्योन्य्संश्रयम् तु एतत् ।
 अन्योन्य्संश्रयम् तु एतत् भवति ।
 स्त्रीकृतः शब्दः शब्दकृतम् च स्त्रीत्वम् ।
 एतत् इतरेतराश्रयम् भवति ।
 इतरेतराश्रयाणि च न प्रकल्पन्ते ।
 प्रत्यक्षेण विरुध्यते ।
 प्रत्यक्षेण खलु अपि सः विरुध्यते यः आह खट्वावृक्षयोः सत् लिङ्गम् न उपलभ्यते इति ।
 तत्र स्वेन्द्रियविरोधः कृतः भवति ।
 न च नाम स्वेन्द्रियविरोधिना भवितव्यम् ।
 तटे च सर्वलिङ्गानि दृष्ट्वा कः अध्यवसायति ।
 तटे च खलु अपि सर्वाणि लिङ्गानि दृष्ट्वा तटः तटई तटम् इति कः अध्यवसातुम् अर्हति इयम् स्त्रीअयम् पुमान् इदम् नपुंसकम् इति ।
 तस्मात् न वैयाकरणैः शक्यम् लौकिकम् लिङ्गम् आस्थातुम् ।
 अवश्यम् च कः चित् स्वकृतान्तः आस्थेयः ।
 कः असौ स्वकृतान्तः ।
 संस्त्यानप्रसवौ लिङ्गम् आस्थेयौ स्वकृतान्ततः ।
 संस्त्यानप्रसवौ लिङ्गम् आस्थेयौ ।
 किम् इदम् संस्त्यानप्रसवौ इति ।
 संस्त्याने स्त्यायतेः ड्रट् स्त्री ।
 सूतेः सप् प्रसवे पुमान् इति ।
 ननु च लोके अपि स्त्यायतेः एव स्त्री सूतेः च पुमान् ।
 अधिकरणसाधना लोके स्त्री स्त्यायति अस्याम् गर्भः इति ।
 कर्तृसाधनः च पुमान् सूते पुमान् इति ।
 इह पुनः उभयम् भावसाधनम् स्त्यानम् स्त्री प्रवृत्तिः च पुमान् ।
 कस्य पुनः स्त्यानम् स्त्री प्रवृत्तिः वा पुमान् ।
 गुणानाम् ।
 केषाम् ।
 शब्सस्पर्शरूपरसगन्धानाम् ।
 सर्वाः च पुनः मूर्तयः एवमात्मिकाः संस्त्यानप्रसवगुणाः शब्सस्पर्शरूपरसगन्धवत्यः ।
 यत्र अल्पीयांसः गुणाः तत्र अवरतः त्रयः शब्दः स्पर्शः रूपम् इति ।
 रसगन्धौ न सर्वत्र ।
 प्रवृत्तिः खलु अपि नित्या ।
 न हि इह कः चित् स्वस्मिन् आत्मनि मुहूर्तम् अपि अवतिष्ठते ।
 वर्धते वा यावत् अनेन वर्धितव्यम् अपायेन वा युज्यते ।
 तत् च उभयम् सर्वत्र ।
 यदि उभयम् सर्वत्र कुतः व्यवस्था ।
 विवक्षातः ।
 संस्त्यानविवक्षायाम् स्त्री प्रसवविवक्षायाम् पुमान् उभयोः अविवक्षायाम् नपूम्सकम् ।
 तस्य उक्तौ लोकतः नाम । तस्य उक्तौ च वचने लोकतः नाम एतत् भवति स्त्री पुमान् नपुंसकम् इति ।
 गुणः वा लुपि युक्तवत् ।
 वध्रिकादिषु भूयान् परिहारः ।
 लुपि युक्तवत् व्यक्तिवचने इति एवम् अत्र गुणः भवति ।
 न च एतत् मन्तव्यम् स्वमनीषिकया उच्यते इति ।
 पठिष्यति हि आचार्यः लिङ्गम् अशिष्यम् लोकाश्रयत्वात् लिङ्गस्य इति ।
 पुनः पठिष्यति एकार्थे शब्दान्यत्वात् दृष्टम् लिङ्गान्यत्वम् अवयवान्यत्वात् च इति ।
 संस्त्याने स्त्यायतेः ड्रट् स्त्रीसूतेः सपा- प्रसवे पुमान् ।
 तस्य उक्तौ लोकतः नाम ।
 गुणः वा लुपि युक्तवत् ।
 कथम् पुनः इदम् विज्ञायते ।
 स्त्रियाम् अभिधेयायाम् टाबादयः भवन्ति इति आहोस्वित् स्त्रीसमानाधिकरणात् प्रातिपदिकात् इति ।
 कः च अत्र विशेषः ।
 स्त्रियाम् इति स्त्र्यर्थाभिधाने चेत् टाबादयः द्विवचनबहुवचनानेकप्रत्ययानुपपत्तिः ।
 स्त्रियाम् इति स्त्र्यर्थाभिधाने चेत् टाबादयः भवन्ति द्विवचनबहुवचनयोः अनुपपत्तिः ।
 कुमार्यौ कुमार्यः किशोर्यौ किशोर्यः ।
 किम् कारणम् ।
 एकः अयम् अर्थः स्त्रीत्वम् नाम ।
 तस्य एकत्वात् एकवचनम् एव प्राप्नोति ।
 अनेकप्रत्ययानुपपत्तिः च ।
 अनेकः च प्रत्ययः न उपपद्यते ।
 गार्ग्यायणी कारीषगन्ध्या कालितरा इति ।
 किम् कारणम् ।
 एकत्वात् स्त्रीत्वस्य ।
 एकः अयम् अर्थः स्त्रीत्वम् नाम ।
 तस्य एकेन उक्तत्वात् द्वितीयस्य प्रयोगेण न भवितव्यम् ।
 किम् कारणम् ।
 उक्तार्थानाम् अप्रयोगः इति ।
 स्त्र्यर्थस्य च प्रातिपदिकार्थत्वात् स्त्रियाम् इति लिङ्गानुपपत्तिः ।
 स्त्र्यर्थस्य च प्रातिपदिकार्थत्वात् स्त्रियाम् इति अधिकारः न प्राप्नोति ।
 अस्तु तर्हि स्त्रीसमानाधिकरणात् प्रातिपदिकात् इति ।
 स्त्रीसमानाधिकरणात् इति चेत् भूतादिषु अतिप्रसङ्गः ।
 स्त्रीसमानाधिकरणात् इति चेत् भूतादिषु अतिप्रसङ्गः भवति ।
 भूतम् इयम् ब्राह्मणी ।
 कारणम् इयम् ब्राह्मणी इति ।
 आवपनम् इयम् उष्ट्रिका इति ।
 स्त्र्यर्थाभिधाने पुनः टाबादिषु सत्सु इह तावत् भूतम् इयम् ब्राह्मणी इति न अत्र स्त्रीत्वम् विवक्षितम् ।
 किम् तर्हि ।
 पौतन्यम् ।
 कारणम् इयम् ब्राह्मणी इति न अत्र स्त्रीत्वम् विवक्षितम् ।
 किम् तर्हि ।
 प्राधान्यम् ।
 आवपनम् इयम् उष्ट्रिका इति न अत्र स्त्रीत्वम् विवक्षितम् ।
 किम् तर्हि ।
 सम्भवनम् ।
 षट्सञ्ज्ञकेभ्यः च प्रतिषेधः ।
 षट्सञ्ज्ञकेभ्यः च प्रतिषेधः वक्तव्यः ।
 पञ्च ब्राह्मण्यः दश ब्राह्मण्यः ।
 स्त्र्यर्थाभिधाने पुनः टाबादिषु सत्सु न अत्र स्त्रीत्वम् विवक्षितम् ।
 किम् तर्हि भेदः विवक्षितः सङ्ख्या ।
 इह च स्त्री ईकारः न प्राप्नोति ।
 न हि तेन एव तस्य सामानाधिकरण्यम् अस्ति ।
 सिद्धम् तु स्त्रियाः प्रातिपदिकविशेषणत्वात् स्वार्थे टाबादयः ।
 सिद्धम् एतत् ।
 कथम् ।
 स्त्रियाः प्रातिपदिकविशेषणत्वात् ।
 प्रातिपदिकविशेषणम् स्त्रीग्रहणम् ।
 स्वार्थिकाः टाबादयः ।
 न एवम् विज्ञायते स्त्रियाम् अभिधेयायाम् इति न अपि स्त्रीसमानाधिकरणात् इति ।
 कथम् तर्हि ।
 स्त्रियाम् यत् प्रातिपदिकम् वर्तते तस्मात् टाबादयः भवन्ति ।
 कस्मिन् अर्थे ।
 स्वार्थे इति ।
 अथ वा पुनः अस्तु स्त्रियाम् अभिधेयायाम् इति ।
 ननु च उक्तम् स्त्रियाम् इति स्त्र्यर्थाभिधाने चेत् टाबादयः द्विवचनबहुवचनानेकप्रत्ययानुपपत्तिः ।
 स्त्र्यर्थस्य च प्रातिपदिकार्थत्वात् स्त्रियाम् इति लिङ्गानुपपत्तिः ।
 न एषः दोषः ।
 यत् तावत् उच्यते द्विवचनबहुवचनयोः अनुपपत्तिः इति ।
 गुणवचनस्य च आश्रयतः लिङ्गवचनभावात् । गुणवचनानाम् हि शब्दानाम् आश्रयतः लिङ्गवचनानि भवन्ति ।
 तत् यथा शुक्लम् वस्त्रम् , शुक्ला शाटी शुक्लः कम्बलः शुक्लौ कम्बलौ शुक्लाः कम्बलाः इति ।
 यत् असौ द्रव्यम् श्रितः भवति गुणः तस्य यत् लिङ्गम् वचनम् च तत् गुणस्य अपि भवति ।
 एवम् इह अपि यत् अदः द्रव्यम् श्रितम् भवति स्त्रीत्वम् तस्य यत् लिङ्गम् वचनम् च तत् स्त्रीत्वस्य अपि भविष्यति ।
 यत् अपि उच्यते अनेकप्रत्ययानुपपत्तिः इति ।
 भावस्य च भावयुक्तत्वात् । भावः भावेन युज्यते ।
 तत् यथ इषिः इषिणा निमन्त्रिः च निमन्त्रिणा ।
 विषमः उपन्यासः ।
 युक्तम् तत्र अन्यत्वम् साधनभेदात् कालभेदात् च ।
 उक्तम् तत्र एकस्य बाह्यम् साधनम् सर्वकालः च प्रत्ययः अपरस्य आभ्यन्तरम् साधनम् वर्तमानकालः च प्रत्ययः इति ।
 इह पुनः एकम् स्त्रीत्वम् ।
 अथ एकम् उपलभ्यते ।
 किम् च अतः यदि एकम् उपलभ्यते द्वितीयम् अपि उपलभ्यताम् ।
 अथ एकम् अपि अनुमानगम्यम् द्व्तीयम् अपि अनुमानात् गम्यताम् ।
 कस्य तावत् भवान् एवम् गुणम् न्याय्यम् मन्यते स्त्रीत्वम् नाम ।
 द्रव्यस्य ।
 द्रव्ये च भवतः कः सम्प्रत्ययः ।
 यदि तावत् गुअणसमुदायः द्रव्यम् का गतिः ये एते भावाः कृदभिहिताः तद्धिताभिहिताः च ।
 चिकीर्षा गोता इति ।
 अथ मतम् एतत् कृदभिहितः भावः द्रव्यवत् भवति इति स्त्रीत्वम् अपि स्त्रीत्वेन अभिहितम् द्रव्यवत् भविष्यति ।
 क्व च तावत् दोषः स्यात् ।
 दृष्टस्य हि दोषस्य सुसुखः परिहारः गार्ग्यायणी कारीषगन्ध्या कालितरा इति ।
 इह तावत् गार्ग्यायणी इति षित्करणसामर्थ्यात् ङीष् भविष्यति ।
 कारीषगन्ध्या इति वचनात् चाप् भविष्यति ।
 कालितरा इति न यावत् काली तावत् कालितरा ।
 किम् तर्हि ।
 प्रकृष्टा काली कालितरा ।
 यत् शब्दरूपम् प्रकर्षे वर्तते तस्य अनुक्तम् स्त्रीत्वम् इति कृत्वा टाप् भविष्यति ।
 यत् अपि उच्यते इह च स्त्री ईकारः न प्राप्नोति इति ।
 निपातनात् एतत् सिद्धम् ।
 किम् निपातनम् ।
 स्त्रियाम् अकुन्तिकुरुभ्यः च इति ।
 स्त्रीविषये ङ्यापोः अप्रसिद्धिः अकारान्तादर्शनात् ।
 स्त्रीविषये ङ्यापोः अप्रसिद्धिः ।
 खट्वा माला ।
 किम् कारणम् ।
 अकारान्तादर्शनात् ।
 न हि अकारान्तता दृश्यते ।
 ननु च इयम् दृश्यते ।
 अतिखट्वः अतिमालः इति ।
 न एषा अकारान्तता ।
 आपः एव एतत् ह्रस्वत्वम् ।
 सर्वेषाम् तु स्वरवर्णानुपूर्वीज्ञानार्थः उपदेशः ।
 सर्वेषाम् एव तु प्रातिपदिकानाम् स्वरवर्णानुपूर्वीज्ञानार्थः उपदेशः कर्तव्यः ।
 शशः ।
 षषः इति मा भूत् ।
 पलाशः ।
 पलाषः इति मा भूत् ।
 मञ्चकः ।
 मञ्जकः इति मा भूत् ।
 तस्मात् सिद्धम् ।
 तस्मात् सिद्धम् एतत् भवति ।
 अथ वा इयम् अकारान्तता दृश्यते ।
 पञ्चभिः खट्वाभिः क्रीतः पटः पञ्चखट्वः दशखट्वः ।
 शूद्रा च अमहत्पूर्वा ।
 शूद्रा च अमहत्पूर्वा इति वक्तव्यम् ।
 शूद्रा ।
 अमहत्पूर्वा इति किमर्थम् ।
 महाशूद्री ।
 जातिः ।
 जातिः इति वक्तव्यम् ।
 या हि मथती शूद्रा महाशूद्रा सा भवति ।
 शूद्राशब्दः अजादिषु पठ्यते ।
 तत्र कः प्रसङ्गः यत् महत्पूर्वात् स्यात् ।
 न एव प्राप्नोति न अर्थः प्रतिषेधेन ।
 तदन्तविधिना प्राप्नोति ।
 ग्रहणवता प्रातिपदिकेन तदन्तविधिः प्रतिषिध्यते ।
 एवम् तर्हि ज्ञापयति आचार्यः भवति इह तदन्तविधिः इति ।
 किम् एतस्य ज्ञापने प्रयोजनम् ।
 भवती , अतिभवती महती , अतिमहती अत्र तदन्तविधिः सिद्धः भवति ।
 जातिः इति च वक्ष्यामि ।
 यदि एतत् ज्ञाप्यते पञ्चाजी दशाजी अत्र अपि प्राप्नोति ।
 न एषः दोषः ।
 अजादिभिः स्त्रियम् विशेषयिष्यामः ।
 अद्जादीनाम् या स्त्री इति ।
 कथम् इदम् विज्ञायते उगितः प्रातिपदिकात् इति आहोस्वित् उगितन्तात् प्रातिपदिकात् इति ।
 किम् च अतः ।
 यदि विज्ञायते उगितः प्रातिपदिकात् इति सिद्धम् भवती महती ।
 अतिभवती , अतिमहती इति न सिध्यति ।
 तदन्तविधिना भविष्यति ।
 ग्रहणवता प्रातिपदिकेन तदन्तविधिः प्रतिषिध्यते ।
 अथ विज्ञायते उगितन्तात् प्रातिपदिकात् इति सिद्धम् अतिभवती अतिमहती ।
 भवती महती इति न सिध्यति ।
 व्यपदेशिवद्भावेन भविष्यति ।
 व्यपदेशिवद्भावः अप्रातिपदिकेन ।
 उभयथा च निर्गोमती निर्यवमती इति न सिध्यति ।
 किम् कारणम् ।
 प्रत्ययग्रहणे यस्मात् सः तदादेः ग्रहणम् भवति इति ।
 यथा इच्छसि तथा अस्तु ।
 अस्तु तावत् उगितः प्रातिपदिकात् इति ।
 कथम् अतिभवती अतिमहती इति ।
 तदन्तविधिना भविष्यति ।
 ननु च उक्तम् ग्रहणवता प्रातिपदिकेन तदन्तविधिः प्रतिषिध्यते ।
 न एतत् प्रातिपदिकग्रहणम् ।
 प्रातिपदिकाप्रातिपदिकयोः एतत् ग्रहणम् ।
 अथ वा पुनः अस्तु उगितन्तात् प्रातिपदिकात् इति ।
 कथम् भवती महती इति ।
 व्यपदेशिवद्भावेन भविष्यति ।
 ननु च उक्तम् व्यपदेशिवद्भावः अप्रातिपदिकेन इति ।
 न एतत् प्रातिपदिकग्रहणम् ।
 प्रातिपदिकाप्रातिपदिकयोः एतत् ग्रहणम् ।
 यत् अपि उच्यते उभयथा च निर्गोमती निर्यवमती इति न सिध्यति ।
 किम् कारणम् ।
 प्रत्ययग्रहणे यस्मात् सः तदादेः ग्रहणम् भवति इति ।
 न एतत् प्रत्ययग्रहणम् ।
 प्रत्ययाप्रत्यययोः एतत् ग्रहणम् ।
 कथम् ।
 वर्णः अपि उगित् प्रत्ययः अपि उगित् प्रातिपदिकम् अपि उगित् ।
 धातोः उगितः प्रतिषेधः ।
 धातोः उगितः प्रतिषेधः वक्तव्यः ।
 उखास्रात् ब्राह्मणी पर्णध्वत् ब्राह्मणी ।
 अञ्चतेः च उपसङ्ख्यानम् ।
 अञ्चतेः च उपसङ्ख्यानम् कर्तव्यम् ।
 प्राची प्रतीची ।
 उगिति अञ्चतिग्रहणात् सिद्धम् अधातोः । उगिति अञ्चतिग्रहणात् अधातोः सिद्धम् ।
 अञ्चतिग्रहणम् नियमार्थम् भविष्यति ।
 अञ्चतेः एव उगितः धातोः न अन्यस्य उगितः धातोः इति ।
 इह कस्मात् न भवति ।
 निःशूनी अतियूनी इति ।
 अर्थवद्ग्रहणे न अनर्थकस्य इति ।
 एवम् अपि मघोनी अत्र प्राप्नोति ।
 मघवन्शब्दः अव्युत्पन्नम् प्रातिपदिकम् ।
 वनः न हशः ।
 वनः र च इति अत्र हशन्तात् न भवति इति वक्तव्यम् ।
 इह मा भूत् ।
 सहयुध्वा ब्राह्मणी इति ।
 यदि न हशः इति उच्यते शर्वरी इति न सिध्यति ।
 विहितविशेषणम् हश्ग्रहणम् ।
 हशन्तात् यः विहितः इति ।
 एवम् अपि प्रेर्त्वरी इति न सिध्यति ।
 कथम् च अत्र तुगागमः ।
 छान्दसत्वात् ।
 ङीब्रौ अपि तर्हि छान्दसत्वात् एव भविष्यतः ।
 बहुलम् छन्दसि ङीब्रौ वक्तव्यौ ।
 यज्वरीः इषः यज्वनीः इषः ।
 रविधाने बहुव्रीहेः उपसङ्ख्यानम् प्रतिषिद्धत्वात् ।
 रविधाने बहुव्रीहेः उपसङ्ख्यानम् कर्तव्यम् ।
 बहुधीवरी बहुपीवरी ।
 किम् पुनः कारणम् न सिध्यति ।
 प्रतिषिद्धत्वात् ।
 अनः बहुव्रीहेः इति प्रतिषेधः प्राप्नोति ।
 अनः बहुव्रीहिप्रतिषेधे वा उपधालोपिनः वावचनम् ।
 अनः बहुव्रीहिप्रतिषेधे वा उपधालोपिनः वा इति वक्तव्यम् ।
 अन्यथा कृत्वा चोदितम् अन्यथा कृत्वा परिहारः ।
 यथा उपसङ्ख्यानम् चोदितम् तथा नित्याभ्याम् ङीब्राभ्याम् भवितव्यम् ।
 यथा परिहारः तथा विभाषया भवितव्यम् ।
 यथा उपसङ्ख्यानम् चोदितम् एवम् अपि विभाषया भवितव्यम् ।
 न हि अत्र ङीप् दुर्लभः ।
 सिद्धः अत्र ङीप् अनः उपधालोपिनः अन्यतरस्याम् इति ।
 ङीप्सन्नियोगेन रः उच्यमानः अन्येन सति न स्यात् इति एवमर्थम् उपसङ्ख्यानम् चोद्यते ।
 किम् पुनः कारणम् ङीप्सन्नियोगेन रः उच्यते ।
 इह मा भूत् सुपर्वा चारुपर्वा इति ।
 तत् तर्हि उपसङ्ख्यानम् कर्तव्यम् ।
 न कर्तव्यम् ।
 वक्ष्यति डाप् उभाभ्याम् अन्यतरस्याम् इति अत्र अन्यतरस्याङ्ग्रहणस्य प्रयोजनम् ।
 डाप्प्रतिषेधाभ्याम् मुक्ते ङीब्रौ अपि यथा स्याताम् इति ।
 कस्य अयम् प्रतिषेधः ।
 ङीप् अनन्तरः तस्य प्रतिषेधः ।
 अथ इदानीम् ङीपि प्रतिषिद्धे षट्सञ्ज्ञानाम् अन्ते लुप्ते टाबुत्पत्तिः कस्मात् न स्यात् । अतः इति प्राप्नोति ।
 असिद्धः नलोपः ।
 तस्य असिद्धत्वात् न भविष्यति ।
 परिगणितेषु कार्येषु नलोपः असिद्धः न च इदम् तत्र परिगण्यते ।
 इदम् अपि तत्र परिगण्यते ।
 प्रत्याहारात् चापा सिद्धम् । सुप् इति न इदम् प्रत्ययग्रहणम् ।
 किम् तर्हि ।
 प्रत्याहारग्रहणम् ।
 क्व सन्निविष्टानाम् प्रत्याहारः ।
 प्रथमैकवचनात् प्रभृति आ चापः पकारात् ।
 यदि प्रत्याहारग्रहणम् दोषः तु इत्त्वे ।
 इत्त्वे दोषः भवति ।
 बहुचर्मिका ।
 प्रत्ययस्थात् कात् पूर्वस्य आतः इति इत्त्वम् न प्राप्नोति ।
 तस्मात् न उभौ ।
 तस्मात् षट्सञ्ज्ञकेभ्यः उभौ न भवतः इति वक्तव्यम् ।
 तत् तर्हि वक्तव्यम् ।
 न वक्तव्यम् ।
 स्त्रियाम् इति वर्तते ।
 स्त्रियाम् यत् प्राप्नोति तस्य प्रतिषेधः ।
 किमर्थम् उभाभ्याम् इति उच्यते ।
 उभाभ्याम् योगाभ्याम् डाप् यथा स्यात् मनन्तात् अनन्तात् च बहुव्रीहेः ।
 न एतत् अस्ति प्रयोजनम् ।
 प्रकृतम् उभयम् अनुवर्तते ।
 अथ अन्यतरस्याङ्ग्रहणम् किमर्थम् ।
 अन्यतरस्याम् डाप् यथा स्यात् ।
 डापा मुक्ते प्रतिषेधः अपि यथा स्यात् इति ।
 न एतत् अस्ति प्रयोजनम् ।
 इह डाप् अपि उच्यते प्रतिषेधः अपि ।
 तौ उभौ वचनात् भविष्यतः ।
 इदम् तर्हि प्रयोजनम् ।
 डाप्प्रतिषेधाभ्याम् मुक्ते ङीप् अपि यथा स्यात् ।
 सिद्धः अत्र ङीप् अनः उपधालोपिनः अन्यतरस्याम् इति ।
 अथ तत् अन्यतरस्याङ्ग्रहणम् शक्यम् अकर्तुम् ।
 बाढम् शक्यम् ।
 कथम् ।
 इह डाप् अपि उच्यते प्रतिषेधः अपि ङीप् अपि ।
 तत् सर्वम् वचनात् भविष्यति ।
 न एवम् शक्यम् विज्ञातुम् ।
 अक्रियमाणे हि तत्र अन्यतरस्याङ्ग्रहणे अनवकाशः ङीप् डाप्प्रतिषेधौ बाधेत ।
 डाप्प्रतिषेधौ अपि अनवकाशौ ।
 तौ वचनात् भविष्यतः ।
 सावकाशौ डाप्प्रतिषेधौ ।
 कः अवकाशः ।
 सुपर्वा चारुपर्वा इति ।
 तस्मात् तत् अन्यतरस्याङ्ग्रहणम् कर्तव्यम् ।
 इदम् तु खलु अन्यतरस्याङ्ग्रहणम् शक्यम् अकर्तुम् ।
 इदम् अपि अवश्यम् कर्तव्यम् ।
 किम् प्रयोजनम् ।
 डाप्प्रतिषेधाभ्याम् मुक्ते ङीब्रौ यथा स्याताम् इति ।
 रविधाने बहुव्रीहेः उपसङ्ख्यानम् चोदितम् ।
 तत् न वक्तव्यम् भवति ।
 अथ इह कथम् भवितव्यम् ।
 बहवः श्वानः अस्याम् रथ्यायाम् बहवः श्वानः अस्याम् शालायाम् इति ।
 बह्शूका बहुयूका इति भवितव्यम् ।का रूपसिद्धिः ।
 डाप् टिलोपः प्रसारणम् प्रसारणपरपूर्वत्वम् नदृतः च इति कप् ।
 कपा तावत् न भवितव्यम् ।
 किम् कारणम् ।
 नद्यन्तानाम् यः बहुव्रीहिः इति एवम् तत् विज्ञायते ।
 न च एषः नद्यन्तानाम् बहुव्रीहिः ।
 प्रसारणेन अपि न भवितव्यम् ।
 वक्ष्यति एतत् ।
 श्वादीनाम् प्रसारणे नकारान्तग्रहणम् अनकारान्तप्रतिषेधार्थम् इति ।
 परपूर्वत्वेन अपि न भवितव्यम् ।
 वक्ष्यति एतत् ।
 सम्प्रसारणपूर्वत्वे समानाङ्गग्रहणम् असमानाङ्गप्रतिषेधात्थम् इति ।
 तस्मात् बहुश्वा बहुयुवा इति भवितव्यम् ।
 अनुपसर्जनात् इति किमर्थम् ।
 बहुकुरुचरा मथुरा प्रियकुरुचरा मथुरा ।
 न एतत् अस्ति प्रयोजनम् ।
 कुरुचरशब्दात् प्रययः विधीयते ।
 तत्र कः प्रसङ्गः यत् बहुकुरुचरशब्दात् स्यात् ।
 न एव प्राप्नोति न अर्थः प्रतिषेधेन ।
 तदन्तविधिना प्राप्नोति ।
 अतः उत्तरम् पठति ।
 अनुपसर्जनग्रहणम् अनर्थकम् प्रातिपदिकेन तदन्तविधिप्रतिषेधात् ।
 अनुपसर्जनग्रहणम् अनर्थकम् ।
 किम् कारणम् ।
 प्रातिपदिकेन तदन्तविधिप्रतिषेधात् ।
 ग्रहणवता प्रातिपदिकेन तदन्तविधिः प्रतिषिध्यते ।
 ज्ञापकम् तु पूर्वत्र तदन्ताप्रतिषेधस्य ।
 एवम् तर्हि ज्ञापयति आचार्यः पूर्वत्र तदन्ताप्रतिषेधः न भवति इति ।
 किम् एतस्य ज्ञापने प्रयोजनम् ।
 भवती अतिभवती महती अतिमहती इति अत्र तदन्तविधिः सिद्धः भवति ।
 न एतत् अस्ति प्रयोजनम् ।
 उक्तम् एतत् वर्णः अपि उगित् प्रत्ययः अपि उगित् प्रातिपदिकम् अपि उगित् इति ।
 इदम् तर्हि ।
 बहुधीवरी बहुपीवरी इति ।
 एतत् अपि न अस्ति प्रयोजनम् ।
 अत्र अपि उक्तम् रविधाने बहुव्रीहेः उपसङ्ख्यानम् प्रतिषिद्धत्वात् इति ।
 इदम् तर्हि अतिधीवरी अतिपीवरी ।
 पूर्वसूत्रनिर्देशः वा आपिशलम् अधीते इति ।
 पूर्वसूत्रनिर्देशः वा पुनः अयम् द्रष्टव्यः ।
 पूर्वसूत्रे अप्रधानस्य उपसर्जनम् इति सञ्ज्ञा क्रियते ।
 यावत् ब्रूयात् प्रधानात् उत्पत्तव्यम् अप्रधानात् न इति तावत् अनुपसर्जनात् इति ।
 किम् प्रयोजनम् ।
 आपिशलम् अधीते इति ।
 आपिशलम् अधीते ब्राह्मणी आपिशला ब्राह्मणी ।
 अणन्तात् इति ईकारः मा भूत् इति ।
 अथ अनुपसर्जनात् इति उच्यमाने कस्मात् एव अत्र न भवति ।
 अणन्तम् हि एतत् अनुपसर्जनम् ।
 न अनुपसर्जनग्रहणेन अणन्तम् विशेष्यते ।
 अणन्तात् अनुपसर्जनात् इति ।
 किम् तर्हि ।
 अण् एव विशेष्यते ।
 अण् यः अनुपसर्जनम् इति ।
 जातिशब्देभ्यः तु अतिप्रसङ्गः ।
 जातिशब्देभ्यः तु अतिप्रसङ्गः भवति ।
 कुन्ती गान्धारी ।
 सिद्धम् तु जातेः अनुपसर्जनत्वात् । सिद्धम् एतत् ।
 कथम् ।
 अनुपसर्जनात् इति उच्यते ।
 न च जातिः उपसर्जनम् ।
 एतत् अपि न अस्ति प्रयोजनम् ।
 स्त्रियाम् इति वर्तते ।
 तेन अणम् विशेषयिष्यामः ।
 स्त्रियाम् यः अण् विहितः इति ।
 एवम् अपि काशकृत्स्निना प्रोक्तम् मामांसा काशकृत्स्नीम् काशकृत्स्नीम् अधीते काशकृत्स्ना ब्राह्मणी अत्र प्राप्नोति ।
 न एषः दोषः ।
 अधेत्र्याम् अभिधेयायाम् अणः ईकारेण भवितव्यम् ।
 यः च अत्र अधेत्र्याम् अभिधेयायाम् अण् उक्तः लुप्तः सः यः च श्रूयते उत्पन्नः तस्मात् ईकारः इति कृत्वा पुनः न भविष्यति ।
 इदम् तर्हि प्रयोजनम् तदन्तविधिः यथा स्यात् ।
 कुम्भकारी नगरकारी ।
 अत्र हि प्रत्ययग्रहणे यस्मात् सः विहितः तदादेः ग्रहणम् भवति इति अवयवात् उत्पत्तिः प्राप्नोति ।
 कृद्ग्रहणे गतिकारकपूर्वस्य अपि ग्रहणम् भवति इति सङ्घातात् उत्पत्तिः भविष्यति ।
 कृद्ग्रहणे इति उच्यते ।
 न च एतत् कृद्ग्रहणम् ।
 कृदकृद्ग्रहणम् एतत् ।
 कृत् अपि अयम् अण् तद्धितः अपि ।
 एवम् तर्हि ईकारान्तेन समासः भविष्यति ।
 यदि एवम् लभ्येत कृतम् स्यात् तत् तु न लभ्यम् ।
 किम् कारणम् ।
 अत्र हि गतिकारकोपपदानाम् कृद्भिः सह समासः भवति इति समासः एव तावत् भवति ।
 समासे कृते अवयवात् उत्पत्तिः प्राप्नोति ।
 अवयवात् उत्पत्तौ कः सत्याम् दोषः ।
 कौम्भकारेयः न सिध्यति ।
 अव्ययवस्य वृद्धिस्वरौ स्याताम् ।
 तस्मात् अनुपसर्जनाधिकारः ।
 अनुपसर्जनाधिकारे जातेः ङीष्विधाने सुपर्ण्याः उपसङ्ख्यानम् । अनुपसर्जनाधिकारे जातेः ङीष्विधाने सुपर्ण्याः उपसङ्ख्यानम् कर्तव्यम् ।
 सुपर्णी ।
 न वा समासस्य अनुपसर्जनत्वात् जातिवाचकत्वात् च शब्दस्य सामान्येन ङीष्विधानम् । न वा एषः दोषः ।
 किम् कारणम् ।
 समासस्य अनुपसर्जनत्वात् ।
 समासः अत्र अनुपसर्जनम् ।
 सः च जातिवाचकः ।
 समासस्य अनुपसर्जनत्वात् तस्य च जातिवाचकत्वात् च शब्दस्य सामान्येन ङीष् भविष्यति जातेः अस्त्रीविषयात् अयोपधात् इति ।
 कथम् कृत्वा चोदितम् कथम् कृत्वा परिहारः ।
 बहुव्रीहिः इति कृत्वा चोदितम् तत्पुरुषः इति कृत्वा परिहारः ।
 ढग्रहणे सानुबन्धकस्य उपसङ्ख्यानम् ।
 ढग्रहणे सानुबन्धकस्य उपसङ्ख्यानम् कर्तव्यम् ।
 कारिकेयी हारिकेयी ।
 किम् पुनः कारणम् न सिध्यति ।
 अननुबन्धकग्रहणे हि न सानुबन्धकस्य ।
 अननुबन्धकग्रहणे हि सानुबन्धकस्य ग्रहणम् न भवति इति एषा परिभाषा कर्तव्या ।
 कानि एतस्याः परिभाषायाः प्रयोजनानि ।
 तव्यग्रहणे तव्यद्ग्रहणम् मा भूत् ।
 दिव्ग्रहणे दिवुग्रहणम् मा भूत् ।
 ननु च इयम् अपि कर्तव्या तदनुबन्धकग्रहणे अतदनुबन्धकस्य ने इति ।
 कानि एतस्याः परिभाषायाः प्रयोजनानि ।
 यद्ग्रहणे ण्यद्ग्रहणम् मा भूत् ।
 अङ्ग्रहणे चङ्ग्रहणम् मा भूत् ।
 अज्ग्रहणे ण्यज्ग्रहणम् मा भूत् ।
 तत् द्वे एते परिभाषे कर्तव्ये ।
 न कर्तव्ये ।
 आचार्यप्रवृत्तिः ज्ञापयति भवतः एते परिभाषे यत् अयम् वामदेवात् ड्यड्ड्यौ इति ययतौ डितौ करोति ।
 तत् तर्हि उपसङ्ख्यानम् कर्तव्यम् ।
 न कर्तव्यम् ।
 अननुबन्धकः ढशब्दः स्त्रियाम् न अस्ति इति कृत्वा सानुबन्धकस्य ग्रहणम् विज्ञास्यते ।
 ननु च अयम् अस्ति शिलायाः ढः इति ।
 न एषः स्त्रियाम् वर्तते ।
 अयम् तर्हि सभायाः ढः छन्दसि इति ।
 एषः अपि न स्त्रियाम् वर्तते ।
 किम् कारणम् ।
 तत्र साधुः इति वर्तते ।
 कथम् स्त्री नाम सभायाम् साध्वी स्यात् ।
 अञ्ग्रहणम् अनर्थकम् तदन्तात् हि ङीन्विधानम् । अञ्ग्रहणम् अनर्थकम् ।
 किम् कारणम् ।
 तदन्तात् हि ङीन्विधानम् ।
 तदन्तात् हि अञन्तात् ङीन् विधीयते ।
 शार्ङ्गरवाद्यञः ङीन् इति ।
 न च अस्ति विशेषः अञन्तात् ङीनः वा ङीपः वा ।
 तत् एव रूपम् सः एव स्वरः ।
 न वा जात्यधिकारात् ।
 न वा अनर्थकम् ।
 किम् कारणम् ।
 जात्यधिकारात् ।
 जातेः इति तत्र अनुवर्तते ।
 अजात्यर्थः अयम् आरम्भः ।
 औत्सी औदपानी ।
 तत् च अवश्यम् जातिग्रहणम् अनुवर्त्यम् ।
 अनधिकारे हि पुंयोगात् आख्यायाम् ङीन्प्रसङ्गः ।
 अननुवर्तमाने हि जातिग्रहणे पुंयोगात् आख्यायाम् ङीन् प्रसज्येत बैदस्य स्त्री बैदी ।
 यदि तर्हि अस्य निबन्धनम् अस्ति इदम् एव कर्तव्यम् ।
 तत् न कर्तव्यम् ।
 तत् अपि अवश्यम् कर्तव्यम् ।
 अक्रियमाणे हि तस्मिन् बैदस्य भगिनी बैदी परत्वात् जातिलक्षणः ङीष् ङीपम् बाधेत ।
 ङीनि पुनः सति परत्वात् ङीन् ङीषम् बाधेत ।
 ख्युनः उपसङ्ख्यानम् ।
 ख्युनः उपसङ्ख्यानम् कर्तव्यम् ।
 आढ्यङ्करणी सुभगङ्करणी ।
 अत्यल्पम् इदम् उच्यते ख्युनः इति ।
 नञ्स्नञीकख्युंस्तरुणतलुनानाम् उपसङ्ख्यानम् ।
 नञ्स्नञीकख्युंस्तरुणतलुनानाम् उपसङ्ख्यानम् कर्तव्यम् ।
 नञ् स्नञ् स्त्रैणी पौंस्नी ।
 ईकक् शाक्तीकी याष्टीकी ।
 ख्युन् आढ्यङ्करणी सुभगङ्करणी ।
 तरुण तलुन तरुणी तलुनी ।
 आपत्यग्रहणम् कर्तव्यम् द्वीपात् यञः प्रतिषेधार्थम् ।
 इह मा भूत् द्वैप्या इति ।
 तत् तर्हि वक्तव्यम् ।
 न वक्तव्यम् ।
 न एवम् विज्ञायते कञ्क्वरपः यञः च इति ।
 कथम् तर्है कञ्क्वरपः अयञः च इति ।
 तद्धितवचनम् किमर्थम् ।
 तद्धितवचनम् षितः प्रातिपदिकात् ईकारार्थम् ।
 तद्धितवचनम् क्रियते षितः प्रातिपदिकात् ईकारः यथा स्यात् ।
 न एतत् अस्ति प्रयोजनम् ।
 षित्करणसामर्थ्यात् एव अत्र ईकारः भविष्यति ।
 यथा एव तर्हि षित्करणसामर्थ्यात् अप्रातिपदिकात् ईकारः भवति एवम् प्रातिपदिकात् इति अस्य अनुवर्तनसामार्थ्यात् अषितः अपि प्रातिपदिकात् ईकारः स्यात् ।
 अस्ति अन्यत् प्रातिपदिकानुवृत्तौ प्रयोजनम् ।
 किम् ।
 उत्तरार्थम् ।
 अतः इञ् दाक्षिः ।
 सर्वत्रग्रहणम् किमर्थम् ।
 प्राचाम् एव स्यात् ।
 न एतत् अस्ति प्रयोजनम् ।
 सिद्धम् प्राचाम् पूर्वेण ।
 इदम् तर्हि प्रयोजनम् सर्वेषाम् यथा स्यात् ।
 आवट्यायनी ।
 चापम् बाधित्वा ष्फः यथा स्यात् ।
 लोहितादिषु शाकल्यस्य उपसङ्ख्यानम् ।
 लोहितादिषु शाकल्यस्य उपसङ्ख्यानम् कर्तव्यम् ।
 शाकल्यायनी ।
 यदि पुनः अयम् शकलशब्दः लोहितादिषु पठ्येत ।
 न एवम् शक्यम् ।
 इह हि शाकल्यस्य छात्राः शाकलाः कण्वादिभ्यः गोत्रे इति अण् न स्यात् ।
 एवम् तर्हि ।
 कण्वात् तु शकलः पूर्वः । कण्वशब्दात् शकलशब्दः पूर्वः पठितव्यः ।
 कतात् उत्तरः इष्यते. कतशब्दात् शकलशब्दः उत्तरः पठितव्यः ।
 पूर्वोत्तरौ तदन्तादी ।
 पूर्वोत्तरौ गणौ तदन्तादी द्रष्टव्यौ ।
 ये कण्वादयः ते शकलादयः ।
 ये कतपर्यन्ताः ते शकलपर्यन्ताः ।
 किम् प्रयोजनम् ।
 ष्फाणौ तत्र प्रओय्जनम् ।
 तत्र एवम् सति ष्फाणौ सिद्धौ भवतः ।
 कण्वात् तु शकलः पूर्वः ।
 कतात् उत्तरः इष्यते ।
 पूर्वोत्तरौ तदन्तादी ।
 ष्फाणौ तत्र प्रओय्जनम् ।
 कौरव्यमाण्डूकयोः आसुरेः उपसङ्ख्यानम् ।
 कौरव्यमाण्डूकयोः आसुरेः उपसङ्ख्यानम् कर्तव्यम् ।
 आसुरायणी ।
 छः च ।
 छः च इति वक्तव्यम् ।
 आसुरीयः कल्पः ।
 वयसि अचरमे इति वक्तव्यम् इह अपि यथा स्यात् ।
 वधूटी चिरण्टी इति ।
 इह कस्मात् न भवति ।
 उत्तानशया लोहितपादिका द्विवर्षा त्रिवर्षा इति ।
 न एतानि वयोवाचीनि ।
 कथम् तर्हि वयः गम्यते ।
 सम्बन्धात् ।
 यदि तर्हि यत्र सम्बन्धात् वयः गम्यते तत्र न भवति इह अपि न प्राप्नोति ।
 कुमारी इति ।
 अत्र अपि सम्बन्धात् वयः गम्यते ।
 कः असु सम्बन्धः ।
 यः असु पुंसा असम्प्रयोगः ।
 सम्बन्धात् एव अत्र वयः गम्यते ।
 इह पुनः सम्बन्धसम्बन्धात् ।
 इह तावत् उत्तानशया इति ।
 यदा कर्तृत्वम् विशेषितम् भवति ततः उत्तरकालम् वयः गम्यते ।
 यदि लोहितपादिका इति ।
 यदा बहुव्रीह्यर्थः विशेषितः ततः उत्तरकालम् वयः गम्यते ।
 द्विवर्षा त्रिवर्षा इति ।
 यदा द्विगुअर्थः विशेषितः ततः उत्तरकालम् वयः गम्यते ।
 यदि तर्हि यत्र सम्बन्धात् एव वयः गम्यते तत्र भवति इह अपि तरि प्रप्नोति ।
 कन्या इति ।
 निपातनात् एतत् सिद्धम् ।
 किम् निपातनम्. कन्यायाः कनीन च इति ।
 इमौ द्वौ प्रतिषेधौ उच्येते ।
 तत्र एकः शक्यः अवक्तुम् ।
 कथम् ।
 एवम् वक्ष्यामि ।
 परिमाणान्तात् तद्धितलुकि ङीप् भवति इति ।
 तत् नियमार्थम् भविष्यति ।
 परिमाणान्तात् एव तद्धितलुकि ङीप् भवति न अन्यतः इति ।
 ततः विस्ताचितकम्बल्येभ्यः न इति ।
 तद्धितलुकि इति एव ।
 ऊधसः नकारः लिङ्गाधिकारे ।
 ऊधसः नकारः लिङ्गाधिकारे कर्तव्यः ।
 इह मा भूत् ।
 महोधाः पर्जन्यः इति ।
 न वा समासान्ताधिकारे स्त्रीग्रहणात् ।
 न वा लिङ्गाधिकारे नकारः कर्तव्यः ।
 किम् कारणम् ।
 समासान्ताधिकारे स्त्रीग्रहणात् ।
 समासान्ताधिकारे स्त्रीग्रहणम् कर्तव्यम् ।
 इतरथा हि कब्विधिप्रसङ्गः ।
 इतरथा हि कब्विधिः प्रसज्येत ।
 कस्याम् पुनः अवस्थायाम् कप् प्राप्नोति ।
 प्राक् ङीषुत्पत्तेः ।
 प्राक् तावत् न प्राप्नोति ।
 किम् कारणम् ।
 न हि ङीष् विभाषा ।
 लुत्क्पन्ने तर्हि ङीषि प्राप्नोति ।
 उत्पन्ने च अपि न प्राप्नोति ।
 किम् कारणम् ।
 नद्यन्तानाम् यः बहुव्रीहिः इति एवम् तत् ।
 न च एषः नद्यन्तानाम् बहुव्रीहिः ।
 प्राक् एव तर्हि प्राप्नोति ।
 ननु च उक्तम् न हि ङीष् विभाषा इति ।
 यदि अपि न ङीष् विभाषा कप् तु विभाषा ।
 कपः अवकाशः अन्यः बहुव्रीहिः ।
 अयवकः अव्रीहिकः ।
 ङीषः अवकाशः ।
 विभाषा कप् ।
 यदा न कप् सः अवकाशः ।
 कुण्डोध्नी घटोध्नी ।
 कप्प्रसङ्गे लुभयम् प्राप्नोति ।
 परत्वात् कप् स्यात् ।
 तस्मात् सुष्थु उच्यते न वा समासान्ताधिकारे स्त्रीग्रहणात् ।
 इतरथा हि कब्विधिप्रसङ्गः इति ।
 दामहायनान्तात् सङ्ख्यादेः ।
 दामहायनान्तात् सङ्ख्यादेः इति वक्तव्यम् ।
 इह मा भूत् ।
 उद्दामा वडवा इति ।
 तत्पुरुषविज्ञानात् वा सिद्धम् ।
 बहुव्रीहेः इति वर्तते ।
 तत्पुरुषः च अयम् ।
 उत्क्रान्ता दाम्नः उत्दामा ।
 भवेत् सिद्धम् यदा तत्पुरुषः ।
 यदा तु खलु बहुव्रीहिः तदा न सिध्यति ।
 उत्क्रान्तम् दाम अस्याः इति ।
 ननु च चेतनावतः एतत् भवति उत्क्रमणम् वा अपक्रमणम् वा दाम च अचेतनम् ।
 अचेतनेषु अपि चेतनावतुपचारः दृश्यते ।
 तत् यथा ।
 स्रस्तानि अस्याः बन्धनानि ।
 स्रस्यन्ते अस्याः बन्धनानि इति ।
 तत् तर्हि सङ्ख्यादेः इति वक्तव्यम् ।
 न वक्तव्यम् ।
 प्रकृतम् अनुवर्तते ।
 न वक्तव्यम् ।
 प्रकृतम् अनुवर्तते ।
 क्व प्रकृतम् ।
 सङ्ख्याव्ययादेः ङीप् इति ।
 यदि तत् अनुवर्तते अव्ययादेः अपि वर्तते ।
 न एषः दोषः ।
 सङ्ख्यादेः इति अनुवर्तते ।
 अव्ययादेः इति निवृत्तम् ।
 कथम् पुनः एकयोगनिर्दिष्टयोः एकदेशः अनुवर्तते एकदेशः न ।
 एकयोगनिर्दिष्टानाम् अपि एकदेशानुवृत्तिः भवति ।
 तत् यथा तस्य पादमूले पील्वादिकर्णादिभ्यः कुणब्जाहचौ ।
 पक्षात् तिः इति अत्र मूले इति अनुवर्तते पाक इति निवृत्तम् ।
 अथ इह कथम् भवितव्यम् ।
 द्वौ हायनौ अस्याः शालायाः ।
 द्विहायना त्रिहायना इति ।
 हायनः वयसि स्मृतः ।
 वयोवाचिनः हायनशब्दस्य ग्रहणम् ।
 न च एषः वयोवाची ।
 अथ णत्वम् कस्मात् न भवति ।
 णत्वम् अपि वयोवाचिनः एव ।
 मामकग्रहणम् किमर्थम् न अणन्तात् इति एवम् सिद्धम् ।
 नियमाऋथः अयम् आरम्भः ।
 मामकशब्दात् सञ्ज्ञाच्छन्दसोः एव ।
 क्व मा भूत् ।
 मामिका बुद्धिः इति ।
 अजसादिषु इति वक्तव्यम् ।
 इह अपि यथा स्यात् ।
 रात्रिम् रात्रिम् स्मरिष्यन्तः ।
 रात्रिम् रात्रिम् अजानतः ।
 सर्वाम् रात्रिम् सह उषित्वा ।
 वृत्त्याम् एकान्तरात्रिम् ।
 अन्तर्वत् पतिवत् इति गर्भभर्तृसंयोगे ।
 अन्तर्वत् पतिवत् इति गर्भभर्तृसंयोगे इति वक्तव्यम् ।
 इह मा भूत् ।
 प्रथते त्वया पतिमती पृथिवी इति ।
 अथ अन्तःशब्दस्य अगर्भसंयोगे किम् प्रत्युदाह्रियते ।
 अन्तः अस्याम् शालायाम् अस्ति इति ।
 किम् पुनः कारणम् वाक्यम् एव प्रत्युदाह्रियते न पुनः मतुप् ।
 अस्तिसामानाधिकरण्ये मतुप् विधीयते ।
 न च अत्र अस्तिसामानाधिकरण्यम् ।
 इह अपि तर्हि न प्राप्नोति ।
 अन्तर्वत्नी इति ।
 एवम् तर्हि अन्तर्वत्पतिवतोः तु मतुब्वत्वे निपातनात् ।
 अन्तर्वत् इति मतुप् निपात्यते ।
 वत्वम् सिद्धम् ।
 पतिवत् इति वत्वम् निपात्यते ।
 मतुप् सिद्धः ।
 किम् अविशेषेण ।
 न इति आह ।
 गर्भिण्याम् जीवपत्याम् च ।
 एतस्मिन् विषये ।
 वा च छन्दसि नुक् भवेत् ।
 वा च छन्दसि नुक् वक्तव्यः ।
 सा अन्तर्वती देवान् उपैत् ।
 सा अन्तर्वत्नी देवान् उपैत् ।
 पतिवती तरुणवत्सा ।
 पतिवत्नी तरुणवत्सा ।
 यज्ञ्संयोगे इति उच्यते ।
 तत्र इदम् न सिध्यति ।
 इयम् अस्ति पत्नी ।
 क्व तर्हि स्यात् ।
 पत्नीसंयाजः इति यत्र यज्ञसंयोगः ।
 न एषः दोषः ।
 पतिशब्दः अयम् ऐश्वर्यवाची ।
 सर्वेण च गृहस्थेन पञ्च महायज्ञाः निवर्त्याः ।
 यत् च अदः सायम् प्रातः होमचरुपुरोडाशान् निर्वपति तस्य असौ ईष्टे ।
 एवम् अपि तुषजकस्य पत्नी इति न सिध्यति ।
 उपमानात् सिद्धम् ।
 पत्नी इव पत्नी इति ।
 पत्युः सपूर्वात् उपसर्जनसमासे उपसङ्क्न्ह्यानम् । पत्युः सपूर्वात् उपसर्जनसमासे उपसङ्क्न्ह्यानम् कर्तव्यम् ।
 वृद्धपतिः वृद्धपत्नी स्थूलपतिः स्थूलपत्नी ।
 वचनात् भविष्यति ।
 अस्ति वचने प्रयोजनम् ।
 किम् ।
 आशापतिः आसापत्नी । सिद्धम् तु पत्युः प्रातिपदिकविशेषणत्वात् ।
 सिद्धम् एतत् ।
 कथम् ।
 पत्युः प्रातिपदिकविशेषणत्वात् ।
 न एवम् विज्ञायते ।
 अस्ति अस्मात् पतिशब्दात् पूर्वः सः अयम् सपूर्वः ।
 सपूर्वात् पतिशब्दात् अनुपसर्जनात् इति ।
 कथम् तर्हि ।
 अस्ति अस्मिन् प्रातिपदिके पूर्वः तत् इदम् सपूर्वम् ।
 सपूर्वात् प्रातिपदिकात् पत्यन्तात् अनुपसर्जनात् इति ।
 पूतक्रत्वादीनाम् पुंयोगप्रकरणे वचनम् । पूतक्रत्वादयः पुंयोगप्रकरणे वक्तव्याः ।
 पूतक्रतोः स्त्री पूतक्रतायी ।
 यया हि पूताः क्रतवः पूतक्रतुः सा भवति ।
 लिङ्गसन्निगोयेन सर्वत्र आगमादेशानाम् वचने लिङ्गलुकि तत्कृतप्रसङ्गः । लिङ्गसन्निगोयेन सर्वत्र आगमादेशानाम् वचने लिङ्गलुकि तत्कृतम् प्राप्नोति ।
 पञ्चेन्द्राण्यः देवताः अस्य पञ्चेन्द्रः पञ्चाग्निः दशाग्निः ।
 किम् उच्यते सर्वत्र इति ।
 अन्यत्र अपि न अवश्यम् इह एव ।
 क्व अन्यत्र ।
 पञ्चभिः धीवरीभिः क्रीतः पञ्चधीवा दशधीवा इति ।
 लिङ्गग्रहणे न अर्थः ।
 सर्वत्र आगमादेशानाम् वचने लुकि तत्कृतप्रसङ्गः इति एव ।
 इदम् अपि सिद्धम् भवति ।
 पञ्चमेन गृह्णाति पञ्चकः ।
 न एतत् अस्ति ।
 मट् अयम् परादिः ।
 स टतः ग्रहणेन ग्रहीष्यते ।
 इदम् तर्हि प्रयोजनम् ।
 षष्ठेन गृह्णाति षट्कः इति ।
 सिद्धम् तु आगमादेशानाम् अङ्गतः स्त्रीप्रकरणे वचनात् ।
 सिद्धम् एतत् ।
 कथम् ।
 आगमादेशाः ये इह स्त्रीप्रकरणे उच्यन्ते ते अङ्गाधिकारे वक्तव्याः ।
 स्त्रीप्रकरणग्रहणेन न अर्थः ।
 सिद्धम् तु आगमादेशानाम् अङ्गतः वचनात् इति एव ।
 इदम् अपि सिद्धम् भवति ।
 षष्ठेन गृह्णाति षट्कः इति ।
 लिङ्गलुकि वा प्रकृतिप्रत्यापत्तिवचनम् । अथ वा लिङ्गलुकि एव प्रकृतिप्रत्यापत्तिः वक्तव्या ।
 लिङ्गग्रहणेन न अर्थः ।
 लुकि वा प्रकृतिप्रत्यापत्तिवचनम् इति एव ।
 इदम् अपि सिद्धम् भवति ।
 षष्ठेन गृह्णाति षट्कः इति ।
 किम् पुनः अत्र ज्यायः ।
 लुकि प्रकृतिप्रत्यापत्तिवचनम् इति एव ज्यायः ।
 इदम् अपि सिद्धम् भवति ।
 पञ्चभिः पट्वीभिः क्रीतः पञ्चपटुः दशपटुः ।
 तत् तर्हि वक्तव्यम् ।
 न वक्तव्यम् ।
 सन्नियोगशिष्टानाम् अन्यतरापाये उभयोः अपि अभावः ।
 तत् यथा ।
 देवदत्तयज्ञदत्ताभ्याम् इदम् कर्म कर्तव्यम् ।
 देवदत्तापाये यज्ञदत्तः अपि न करोति ।
 असितपलितयोः प्रतिषेधः ।
 असितपलितयोः प्रतिषेधः वक्तयः ।
 असिता पलिता ।
 छन्दसि क्नम् एके ।
 छन्दसि क्नम् एके इच्छन्ति असिक्नी असि ओषधे ।
 पलिक्नीः इत् युवतयः भवन्ति ।
 वर्णात् ङीब्विधाने पिशङ्गात् उपसङ्ख्यानम् ।
 वर्णात् ङीब्विधाने पिशङ्गात् उपसङ्ख्यानम् कर्तव्यम् ।
 पिशङ्गी ।
 नीलात् ओषधौ ।
 नीलात् ओषधौ इति वक्तव्यम् ।
 नीली ओषधिः ।
 प्राणिनि च ।
 प्राणिनि च इति वक्तव्यम् ।
 नीली गौः नीली वडवा ।
 वा सञ्ज्ञायाम् । वा सञ्ज्ञायाम् इति वक्तव्यम् ।
 नीली नीला ।
 गुणवचनात् इति उच्यते ।
 कः गुणः नाम ।
 सत्त्वे निविशते अपैति पृथग्जातिषु दृश्यते आधेयः च अक्रियाजः च सः असत्त्वप्रकृतिः गुणः । अपरः आह उपैति अन्यत् ।
 जहाति अन्यत् ।
 दृष्टः द्रव्यान्तरेषु अपि ।
 वाचकः सर्वलिङ्गानाम् द्रव्यात् अन्यः गुणः स्मृतः ।
 गुणवचनात् ङीपा- आद्युदात्तार्थम् ।
 गुणवचनात् ङीप् वक्तव्यः ।
 किम् प्रयोजनम् ।
 आद्युदात्तार्थम् ।
 आद्युदात्ताः प्रयोजयन्ति ।
 वस्वी ।
 खरुसंयोगोपधप्रतिषेधः च ।
 गोपालिकादीनाम् प्रतिषेधः वक्तव्यः गोपालिका पशुपालिका ।
 किम् पुनः इह उदाहरणम् ।
 प्रष्ट्ःी प्रचरी ।
 कथम् पुनः अयम् प्रष्ठशब्दः अकारान्तः स्त्रियाम् वर्तते ।
 तस्य इदम् इति अनेन अभिसम्बन्धेन ।
 यथा एव हि असौ तत्कृतान् स्नानोद्वर्तनपरिषेकान् लभते एवम् प्रष्ठशब्दम् अपि लभते ।
 यदि एवम् पुंयोगात् आख्यायाम् तद्धितलुग्वचनम् ।
 पुंयोगात् आख्यायाम् तद्धितस्य लुक् वक्तव्यः ।
 तस्य इदम् इति प्राप्नोति ।
 न तर्हि इदानीम् इदम् भवति प्राष्थ्यः इमाः प्राचर्यः इमाः इति ।
 भवति च ।
 विभाषा लुक् वक्तव्यः ।
 यदा लुक् तदा प्रष्ठी ।
 यदा न लुक् तदा प्राष्ठी ।
 यदि एवम् न अर्थः लुका ।
 विभाषा तद्धितोत्पत्तिः ।
 यदा तद्धितोत्पत्तिः तदा प्राष्ठी ।
 यदा न तद्धितोत्पत्तिः तदा प्रष्ठी ।
 एवम् अपि लुक् वक्तव्यः ।
 न हि अन्तरेण तद्धितस्य लुकम् परार्थे शब्दः वर्तते ।
 यदि पुनः तस्याम् एव प्रष्ठशब्दः वर्तेत ।
 कथम् पुनः तस्याम् अप्रतिष्ठमानायाम् प्रष्ठशब्दः वर्तेत ।
 यथा एव हि असौ अकुर्वती किम् चित् पापम् तत्कृतान् वधबन्दनपरिक्लेशान् लभते एवम् प्रष्ठशब्दम् अपि लभते ।
 सुबन्तसमासवचनात् च अकारान्तानुपपत्तिः ।
 सुबन्तसमासवचनात् च अकारान्तता न उपपद्यते ।
 सुबन्तानाम् समासः ।
 तत्र अन्तरङ्गत्वात् टाप् ।
 टपि उत्पन्ने समासः ।
 स्थाशब्दः समस्येत ।
 तत्र पुंयोगात् आख्यायाम् अकारान्तात् इति ईकारः न प्राप्नोति ।
 सिद्धम् तु स्त्रियाः पुंशब्देन अभिधानात् ।
 सिद्धम् एतत् ।
 कथम् ।
 स्त्रियाः पुंशब्देन अभिधानात् ।
 स्त्री पुंशब्देन अभिधीयते ।
 ननु च उक्तम् पुंयोगात् आख्यायाम् तद्धितलुग्वचनम् इति ।
 न एषः दोषः ।
 आचार्यप्रवृत्तिः ज्ञापयति न अतः तद्धितोत्पत्तिः भवति इति यत् अयम् पुंयोगात् आख्यायाम् ईकारम् शास्ति ।
 न एतत् अस्ति ज्ञापकम् ।
 अस्ति हि अन्यत् एतस्य वचने प्रयोजनम् ।
 ये अनीकाराः स्त्रीप्रत्ययाः तदर्थम् एतत् स्यात् ।
 यत् तर्हि आख्याग्रहणम् करोति ।
 न हि तद्धितान्तम् आख्या भवति ।
 अथ वा पुनः अस्तु तस्य इदम् इति अनेन अभिसम्बन्धेन ।
 ननु च उक्तम् पुंयोगात् आख्यायाम् तद्धितलुग्वचनम् इति ।
 न एषः दोषः ।
 न अवश्यम् अयम् एव अभिसम्बन्धः भवति तस्य इदम् इति ।
 अयम् अपि अभिसम्बन्धः अस्ति सः अयम् इति ।
 कथम् पुनः अतस्मिन् सः इति एतत् भवति ।
 चतुर्भिः प्रकारैः अतस्मिन् सः इति एतत् भवति तात्स्थ्यात् ताद्धर्म्यात् तत्सामीप्यात् तत्साहचर्यात् इति ।
 तात्स्थ्यात् तावत् ।
 मञ्चाः हसन्ति ।
 गिरिः दह्यते ।
 ताद्धर्म्यात् ।
 जटिनम् यान्तम् ब्रह्मदत्तः इति आह ।
 ब्रह्मदत्ते यानि कार्याणि जटिनि अपि तानि क्रियन्ते इति अतः जटि ब्रह्मदत्तः इति उच्यते ।
 तत्सामीप्यात् ।
 गङ्गायाम् घोषः ।
 कूपे गर्गकुलम् ।
 तत्साहचर्यात् ।
 कुन्तान् प्रवेशय ।
 यष्टीः प्रवेशय इति ।
 अथ वा पुनः अस्तु तस्याम् एव प्रष्ठशब्दः ।
 ननु च उक्तम् सुबन्तसमासवचनात् च अकारान्तानुपपत्तिः इति ।
 न एषः दोषः ।
 गतिकारकोपपदानाम् कृद्भिः सह समासवचनम् ।
 गतिकारकोपपदानाम् कृद्भिः सह समासः भवति इति एषा परिभाषा कर्तव्या ।
 कानि एतस्याः परिभाषायाः प्रयोजनानि ।
 प्रयोजनम् क्तात् अल्पाख्यायाम् । अभ्रविलिप्तीसूपविलिप्ति ।
 सुबन्तानाम् समासः ।
 तत्र अन्तरङ्गत्वात् टाप् ।
 टपि उत्पन्ने समासः ।
 विलिप्ताशब्दः समस्येत ।
 तत्र क्तात् अल्पाख्यायाम् अकारान्तात् इति ङीष् न प्राप्नोति ।
 जातेः ङीष्विधाने ।
 जातेः ङीष्विधाने प्रयोजनम् ।
 व्याघ्री कच्छपी ।
 सुबन्तानाम् समासः ।
 तत्र अन्तरङ्गत्वात् टाप् ।
 टपि उत्पन्ने समासः ।
 घ्राशब्दः समस्येत ।
 तत्र जातेः अस्त्रीविषयात् अयोपधात् अकारान्तात् इति ङीष् न प्राप्नोति ।
 समासान्तस्य णत्वे ।
 समासान्तस्य णत्वे प्रयोजनम् ।
 वक्ष्यति प्रातिपदिकान्तस्य णत्वे समासान्तग्रहणम् असमासान्तप्रतिषेधार्थम् इति ।
 तस्मिन् क्रियमाणे माषवापिणी व्रीहिवापिणी सुबन्तानाम् समासः ।
 तत्र अन्तरङ्गत्वात् नकारान्तत्वात् ङीप् ।
 ङीपि उत्पन्ने समासः ।
 वापिनी शब्दः समस्येत ।
 तत्र समासान्तस्य इति णत्वम् न प्राप्नोति ।
 कृदन्तात् तद्धिते वृद्धिस्वरौ च ।
 कृदन्तात् तद्धिते वृद्धिस्वरौ च प्रयोजनम् साङ्कुटिनम् व्यावक्रोशी ।
 अत्र अवयवात् उत्पत्तिः प्रसज्येत ।
 गतिकारकोपपदानाम् कृद्भिः सह समासः भवति इति न दोषः भवति ।
 सत्याम् अपि एतस्याम् परिभाषायाम् अवयवात् उत्पत्तिः प्राप्नोति ।
 किम् कारणम् ।
 प्रत्ययग्रहणे यस्मात् सः तदादेः ग्रहणम् भवति इति ।
 कृद्ग्रहणे गतिकारकपूर्वस्य अपि ग्रहणम् भवति इति सङ्घातात् उत्पत्तिः भविष्यति ।
 यदि तर्हि एषा परिभाषा अस्ति न एतस्याः परिभाषायाः प्रयोजनम् भवति ।
 एतया एव सिद्धम् ।
 न सिध्यति ।
 किम् कारणम् ।
 अप्रातिपदिकत्वात् ।
 कृत्त्वात् प्रातिपदिकसञ्ज्ञा भविष्यति ।
 ननु च इदानीम् प्रातिपदिकसञ्ज्ञायाम् अपि एतया परिभाषया शक्यम् उपस्थातुम् ।
 न इति आह ।
 इह हि मूलकेन उपदंशम् भुङ्क्ते इति वाक्ये अपि लुक् प्रसज्येत ।
 स्वरे च दोषः स्यात् ।
 प्रकारकः प्रकरणम् ।
 गतिकारकोपपदात् कृदन्तम् उत्तरपदम् प्रकृतिस्वरम् भवति इति एषः स्वरः न स्यात् ।
 न एषः दोषः ।
 द्वे अत्र प्रातिपदिकसञ्ज्ञे अवयवस्य अपि समुदायस्य अपि ।
 तत्र अवयवस्य या प्रातिपदिकसञ्ज्ञा तदाश्रयः स्वरः भविष्यति ।
 इह अपि तर्हि साङ्कुटिनम् व्यावक्रोशी इति द्वे अत्र प्रातिपदिकसञ्ज्ञे अवयवस्य अपि समुदायस्य अपि ।
 तत्र अवयवस्य या प्रातिपदिकसञ्ज्ञा तदाश्रयावयवात् उत्पत्तिः प्रसज्येत ।
 अवयवात् उत्पत्तौ सत्याम् कः दोषः ।
 कौम्भकारेयः न सिध्यति ।
 अवयवस्य वृद्धिस्वरौ स्याताम् ।
 तस्मात् प्रयोजनम् एव एतस्याः परिभाषायाः ।
 उभाभ्याम् नु खलु सिध्यति ।
 अवदातायाम् तु ङीप्प्रसङ्गः ।
 अवदातायाम् तु ङीप् प्राप्नोति ।
 अवदाता ब्राह्मणी ।
 वर्णात् अनुदात्तात् तोपधात् तः नः इति ।
 न एषः वर्णवाची ।
 किम् तर्हि विशुद्धवाची ।
 आतः च विशुद्धवाची ।
 एवम् हि आह त्रीणि यस्य अवदातानि विद्या योनिः च कर्म च एतत् शिवम् विजानीहि ब्राह्मणाग्र्यस्य लक्षणम् इति ।
 सूर्यात् देवतायाम् चाप् वक्तव्यः ।
 सूर्यस्य स्त्री सूर्या ।
 देवतायाम् इति किमर्थम् ।
 सूरी ।
 हिमारण्ययोः महत्त्वे ।
 हिमारण्ययोः महत्त्वे इति वक्तव्यम् ।
 महत् हिमम् हिमानी ।
 महत् अरण्यम् अरण्यानी ।
 यवात् दोषे ।
 यवात् दोषे इति वक्तव्यम् ।
 दुष्टः यवः यवानी ।
 यवनात् लिप्याम् ।
 यवनात् लिप्याम् इति वक्तव्यम् ।
 यवनानी लिपिः ।
 उपाध्यायमातुलाभ्याम् वा ।
 उपाध्यायमातुलाभ्याम् वा इति वक्तव्यम् ।
 उपाध्यायी उपाध्यायानी ।
 मातुली मातुलानी ।
 मुद्गलात् छन्दसि लित् च ।
 मुद्गलात् छन्दसि लित् च इति वक्तव्यम् ।
 रथीः अभूत् मुद्गलानी ।
 आचार्यात् अणत्वम् च ।
 आचार्यात् अणत्वम् च इति वक्तव्यम् ।
 आचार्यानी ।
 आर्यक्षत्रियाभ्याम् वा ।
 आर्यक्षत्रियाभ्याम् वा इति वक्तव्यम् ।
 आर्या आर्याणी ।
 क्षत्रिया क्षत्रियाणी ।
 करणपूर्वात् इति किमर्थम् ।
 गवात् क्रीता ।
 अश्वेन क्रीता ।
 करणपूर्वात् इति उच्यमाने अपि अत्र प्राप्नोति ।
 एषः अपि हि क्रीतशब्दः करणपूर्वः ।
 विभक्त्या व्यवहितत्वात् न भविष्यति ।
 यदि तर्हि विभक्तिः अपि ववधायिका भविष्यति मनसाक्रीती इति न सिध्यति ।
 एवम् तर्हि न एवम् विज्ञायते ।
 करणम् पूर्वम् अस्मात् क्रीतशब्दात् सः अयम् करणपूर्वः तस्मात् करणपूर्वात् क्रीतशब्दात् अनुपसर्जनात् इति ।
 कथम् तर्हि ।
 करणम् अस्मिन् प्रातिपदिके पूर्वम् तत् इदम् करणपूर्वम् तस्मात् करणपूर्वात् प्रातिपदिकात् क्रीतान्तात् अनुपसर्जनात् इति ।
 अन्तोदात्ते जातप्रतिषेधः ।
 अन्तोदात्ते जातस्य प्रतिषेधः वक्तव्यः ।
 दन्तजाता स्तनजाता ।
 पाणिगृहीत्यादीनाम् विशेषे ।
 पाणिगृहीत्यादीनाम् विशेषे इति वक्तव्यम् ।
 पाणिन्गृहीती इति भार्या ।
 यस्य यथा कथम् चित् पाणिः गृह्यते पाणिगृहीता सा भवति ।
 बहुलम् तणि ।
 बहुलम् तणि इति वक्तव्यम् ।
 किम् इदम् तणि इति ।
 सञ्ज्ञाच्छन्दसोः ग्रहणम् ।
 किम् प्रयोजनम् ।
 प्रबद्धविलूनाद्यर्थम् ।
 प्रबद्धविलूनी प्रबद्धविलूना ।
 अन्तोदात्तात् अबहुनञ्सुकालसुखादिपूर्वात् ।
 अन्तोदात्तात् अबहुनञ्सुकालसुखादिपूर्वात् इति वक्तव्यम् ।
 बहु ।
 बहुकृता ।
 नञ् ।
 अकृता ।
 सु ।
 सुकृता ।
 काल ।
 मासजाता संवत्सरजाता ।
 सुखादि ।
 सुखजाता दुःखजाता ।
 जातिपूर्वात् वा ।
 अथ वा जातिपूर्वात् इति वक्तव्यम् ।
 स्वाङ्गात् च उपसर्जनात् इति उच्यते ।
 किम् स्वाङ्गम् नाम ।
 अद्रवम् मूर्तिमत् स्वाङ्गम् प्राणिस्थम् अविकारजम् अतत्स्थम् तत्र दृष्टम् च तस्य चेत् तत् तथा युतम् ।
 अप्राणिनः अपि स्वाङ्गम् ।
 अद्रवम् इति किमर्थम् ।
 बहुलोहिता ।
 न एतत् अस्ति ।
 बह्वचः न इति प्रतिषेधः भविष्यति ।
 इदम् तर्हि बहुकफा ।
 मूर्तिमत् इति किमर्थम् ।
 बहुबुद्धिः बहुमनाः ।
 न एतत् अस्ति ।
 अतः इति वर्तते ।
 इदम् तर्हि ।
 बहुज्ञाना ।
 प्राणिस्थम् इति किमर्थम् ।
 श्लक्ष्णमुखा शाला ।
 अविकारजम् इति किमर्थम् ।
 बहुगडुः बहुपटिका ।
 न एतत् अस्ति ।
 इह तावत् बहुगडुः इति अतः इति वर्तते ।
 बहुपटिका इति बह्वचः न इति प्रतिषेधः भविष्यति ।
 इदम् तर्हि बहुशोफा ।
 अतत्स्थम् तत्र दृष्टम् च ।
 अप्राणिस्थम् प्राणिनि दृष्टम् च स्वाङ्गसञ्ज्ञम् भवति ।
 दीर्घकेशी रथ्या इति ।
 तस्य चेत् तत् तथा युतम् अप्राणिनः अपि स्वाङ्गसञ्ज्ञम् भवति ।
 दीर्घनासिकी अर्चा तुङ्गनासिकी अर्चा ।
 अथ उपसर्जनग्रहणम् किमर्थम् ।
 इह मा भूत् ।
 शिखा ।
 उपसर्जनग्रहणम् अनर्थकम् बहुव्रीह्यधिकारात् ।
 उपसर्जनग्रहणम् अनर्थकम् ।
 किम् कारणम् ।
 बहुव्रीह्यधिकारात् ।
 बहुव्रीहेः इति वर्तते ।
 क्व प्रकृतम् ।
 बहुव्रीहेः च अन्तोदात्तात् इति ।
 बह्वजर्थम् तर्हि उपसर्जनग्रहणम् कर्तव्यम् ।
 बह्वचः न इति प्रतिषेधम् वक्ष्यति ।
 तत् बह्वज्ग्रहणम् उपसर्जनविशेषणम् यथा विज्ञायेत ।
 बह्वचः उपसर्जनात् न इति ।
 अथ अक्रियमाणे उपसर्जनग्रहणे कस्य बह्वज्ग्रहणम् विशेषणम् स्यात् ।
 बहुर्वीहेः इति वर्तते ।
 बहुव्रीहिविशेषणम् विज्ञायेत ।
 अस्ति च इदानीम् कः चित् अबह्वच् बहुव्रीहिः यदर्थः विधिः स्यात् ।
 अस्ति इति आह स्वडा स्वडी इति ।
 बह्वजर्थम् इति चेत् स्वाङ्गग्रहणात् सिद्धम् । स्वाङ्गग्रहणम् क्रियते ।
 तत् बह्वज्ग्रहणेन विशेषयिष्यामः ।
 स्वाङ्गात् बह्वचः न इति ।
 एवम् तर्हि अन्तोदादात्तात् इति वर्तते ।
 अन्तोदात्तार्थः अयम् आरम्भः ।
 अन्तोदात्तार्थम् इति चेत् सहादिकृतत्वात् सिद्धम् ।
 यत् अयम् सहनञ्विद्यमानपूर्वात् च इति प्रत्षेधम् शास्ति तत् ज्ञापयति आचार्यः अन्तोदात्तात् अपि भवति इति ।
 स्वाङ्गसमुदायप्रतिषेधार्थम् तु ।
 स्वाङ्गसमुदायप्रतिषेधार्थम् तर्हि उपसर्जनग्रहणम् कर्तव्यम् ।
 श्वाङ्गात् यथा स्यात् ।
 स्वाङ्गसमुदायात् मा भूत् ।
 कल्याणपाणिपादा ।
 अथ क्रियमाणे अपि उपसर्जनग्रहणे कस्मात् एव अत्र न भवति ।
 स्वाङ्गम् हि एतत् उपसर्जनम् ।
 न स्वाङ्गसमुदायः स्वाङ्गग्रहणेन गृह्यते यथा जनपदसमुदायः जनपदग्रहणेन न गृह्यते ।
 काशिकोसलीया इति जनपदतदवध्योः इति वुञ् न भवति ।
 एतत् अपि न अस्ति प्रयोजनम् ।
 अस्वाङ्गपूर्वपदात् इति वर्तते ।
 तेन स्वाङ्गम् विशेषयिष्यामः ।
 अस्वाङ्गपूर्वपदात् परम् यत् स्वाङ्गम् तदन्तात् बहुव्रीहेः इति ।
 यत् च अत्र अस्वाङ्गपूर्वपदात् परम् न तदन्तः बहुव्रीहिः यदन्तः च बहुव्रीहिः न तत् अस्वाङ्गपूर्वपदात् परम् स्वाङ्गम् ।
 ननु च तत् पूर्वस्मिन् योगे बहुव्रीहिविशेषणम् ।
 न इति आह ।
 पूर्वपदविशेषणम् ।
 न स्वाङ्गम् अस्वाङ्गम् पूर्वम् पदम् पूर्वपदम् अस्वाङ्गम् पूर्वपदम् अस्वाङ्गपूर्वपदम् अस्वाङ्गपूर्वपदात् इति ।
 यदि एवम् पूर्वस्मिन् योगे बहुव्रीहिः अविशेषितः भवति ।
 बहुव्रीहिः च विशेषितः ।
 कथम् ।
 क्तात् इति वर्तते ।
 तेन बहुव्रीहिम् विशेषयिष्यामः ।
 अस्वाङ्गात् पूर्वपदात् परम् यत् क्तान्तम् तदन्तात् बहुव्रीहेः इति ।
 इदम् तर्हि प्रयोजनम् ।
 बहुव्रीहेः इति वर्तते उपसर्जनमात्रात् यथा स्यात् ।
 निष्केशी यूका ।
 अतिकेशी माला ।
 नासिकादीनाम् विभाषायाम् पुच्छात् च ।
 नासिकादीनाम् विभाषायाम् पुच्छात् च इति वक्तव्यम् ।
 कल्याणपुच्छी कल्याणपुच्छा ।
 कबरमणिविषशरेभ्यः नित्यम् ।
 कबरमणिविषशरेभ्यः नित्यम् इति वक्तव्यम् ।
 कबरपुच्छी मणिपुच्छी विषपुच्छी शरपुच्छी ।
 उपमानात् पक्षात् च ।
 उपमानात् पक्षात् च पुच्छात् च इति वक्तव्यम् ।
 उलूकपक्षी शाला उलूकपक्षी सेना इति ।
 नासिकादिभ्यः विभाषायाः सहनञ्विद्यमानपूर्वेभ्यः प्रतिषेधः विप्रतिषेधेन ।
 नासिकादिभ्यः विभाषायाः सहनञ्विद्यमानपूर्वेभ्यः प्रतिषेधः भवति विप्रतिषेधेन ।
 नासिकादिभ्यः विभाषायाः अवकाशः कल्याणनासिकी कल्याणनासिका ।
 सहनञ्विद्यमानपूर्वलक्षणस्य प्रतिषेधस्य अवकाशः समुखा अमुखा विद्यमान्मुखा इति ।
 इह उभयम् प्राप्नोति ।
 सनासिका अनासिका विद्यमाननासिका इति ।
 सहनञ्विद्यमानपूर्वेभ्यः प्रतिषेधः भवति विप्रतिषेधेन ।
 न एषः युक्तः विप्रतिषेधः ।
 अयम् विधिः सः प्रतिषेधः ।
 विधिप्रतिषेधयोः च अयुक्तः विप्रतिषेधः ।
 अयम् अपि विधिः न मृदूनाम् इव कर्पासानाम् कृतः प्रतिषेधविषये आरभ्यते ।
 सः यथा एव बह्वज्लक्षणम् संयोगोपधलक्षणम् च प्रतिषेधम् बाधते एवम् सहनञ्विद्यमानपूर्वलक्षणम् अपि बाधेत ।
 का तर्हि गतिः ।
 इह तावत् नासिकोदर इति बह्वज्लक्षणः च प्रतिषेधः प्राप्नोति सहनञ्विद्यमानपूर्वलक्षणः च ।
 पुरस्तात् अपवादाः अनन्तरान् विधीन् भादन्ते इति एवम् इयम् विभाषा बह्वज्लक्षणम् प्रतिषेधम् बाधिष्यते ।
 सहनञ्विद्यमानपूर्वलक्षणम् न बाधिष्यते ।
 ओष्ठजङ्घादन्तकर्णश्र्ङ्गात् च इति संयोगलक्षणः प्रतिषेधः प्राप्नोति सहनञ्विद्यमानपूर्वलक्षणः च ।
 मध्ये अपवादाः पूर्वान् विधीन् बाधन्ते इति एवम् इयम् विभाषा संयोगलक्षणम् प्रतिषेधम् बाधिष्यते ।
 सहनञ्विद्यमानपूर्वलक्षणम् न बाधिष्यते ।
 दिक्पूर्वपदात् ङीषः अनुदात्तत्वम् । दिक्पूर्वपदात् ङीषः अनुदात्तत्वम् वक्तव्यम् ।
 प्राङ्मुखी प्रत्यङ्मुक्ःी ।
 ङीब्विधाने हि अन्यत्र अपि ङीष्विषयान् ङीप्प्रसङ्गः ।
 ङीब्विधाने हि सति अन्यत्र अपि ङीष्विषयान् ङीप् प्रसज्येत ।
 प्राग्गुल्फा प्रत्यग्ललाटा ।
 ननु च एते विशेषाः अनुवर्तेरन् असंयोगोपधात् बह्वचः न इति ।
 यदि अपि एते विशेषाः अनुवर्तेरन् असंयोगोपधात् बह्वचः न इति एवम् अपि दिक्पूर्वपदात् ङीपा मुक्ते ङीष् प्रसज्येत ।
 न एषः दोषः ।
 उक्तम् एतत् यत्रोत्सर्गापवादम् विभाषा तत्र अपवादेन मुक्ते उत्सर्गः न भवति इति ।
 अथ वा ङीषः आदेशः ङीप् करिष्यते ।
 तत् तर्हि ङीषः ग्रहणम् कर्तव्यम् ।
 न कर्तव्यम् ।
 प्रकृतम् अनुवर्तते ।
 क्व प्रकृतम् ।
 अन्यतः ङीष् इति ।
 तत् वै प्रथमानिर्दिष्टम् षष्ठीनिर्दिष्टेन च इह अर्थः ।
 दिक्पूर्वपदात् इति एषा पञ्चमी ङीष् इति प्रथमायाः षष्ठीम् प्रकल्पयिष्यति तस्मात् इति उत्तरस्य इति ।
 प्रत्ययविधिः अयम् न च प्रत्ययविधौ पञ्चम्यः प्रकल्पिकाः भवन्ति ।
 न अयम् प्रत्ययविधिः ।
 विहितः प्रत्ययः प्रकृतः च अनुवर्तते.
 जातेः इति उच्यते ।
 का जातिः नाम ।
 आकृतिग्रहणा जातिः लिङ्गानाम् च न सर्वभाक् सकृताख्यातनिर्ग्राह्या गोत्रम् च चरणैः सह ।
 अपरः आह प्रादुर्भावविनाशाभ्याम् सत्त्वस्य युगपत् गुणैः असर्वलिङ्गाम् बह्वर्थाम् ताम् जातिम् कवयः विदुः ।
 गोत्रम् च चरणानि च ।
 कः पुनः एतयोः जातिलक्षणयोः विशेषः ।
 यथा पूर्वम् जातिलक्षणम् तथा कुमारीभार्यः इति भवितव्यम् ।
 यथा उत्तरम् तथा कुमारभार्यः इति भवितव्यम् ।
 अथ अस्त्रीविषयात् इति कथम् इदम् विज्ञायते ।
 समानायाम् आकृतौ यत् अस्त्रीविषयम् इति आहोस्वित् क्व चित् यत् अस्त्रीविषयम् इति ।
 किम् च अतः ।
 यदि विज्ञायते समानायाम् आकृतौ यत् अस्त्रीविषयम् इति द्रोणी कुटी पात्री इति न सिध्यति ।
 अथ विज्ञायते क्व चित् यत् अस्त्रीविषयम् इति माला बलाका अत्र अपि प्राप्नोति ।
 अस्तु क्व चित् यत् अस्त्रीविषयम् इति ।
 कथम् माला बलाका इति ।
 अजादिषु पाठः करिष्यते ।
 अयोपधात् इति किमर्थम् ।
 इभ्या क्षत्रिया ।
 अत्यल्पम् इदम् उच्यते अयोपधात् इति ।
 अकोपधात् इति अपि वक्तव्यम् इह अपि यथा स्यात् ।
 चटका मूषिका इति ।
 यदि अकोपधात् इति उच्यते काकी कोकी शुकी इति न सिध्यति ।
 अस्तु तर्हि अयोपधात् इति एव ।
 कथम् चटका मूषिका इति ।
 अजादिषु पाठः कर्तव्यः ।
 सदक्काण्डप्रान्तशतैकेभ्यः पुष्पात् प्रतिषेधः । सदक्काण्डप्रान्तशतैकेभ्यः पुष्पात् प्रतिषेधः वक्तव्यः ।
 सत्पुष्पा प्राक्पुष्पा काण्डपुष्पा प्रान्तपुष्पा शतपुष्पा अकपुष्पा ।
 सम्भस्त्राजिनशणपिण्डेभ्यः फलात् ।
 सम्भस्त्रात्जिनशणपिण्डेभ्यः फलात् प्रतिषेधः वक्तव्यः ।
 सम् ।
 सम्फला ।
 सम् ।
 भस्त्रा ।
 भस्त्राफला ।
 भस्त्रा ।
 अजिन ।
 अजिनफला ।
 अजिन ।
 पिण्ड ।
 पिण्डफला ।
 पिण्ड ।
 शण ।
 शणफला ।
 शण ।
 श्वेतात् च इति वक्तव्यम् ।
 श्वेतफला ।
 त्रेः च ।
 त्रेः च प्रतिषेधः वक्तव्यः ।
 त्रिफला ।
 मुलात् नञः ।
 जातेः इति वर्तमाने पुनः जातिग्रहणम् किमर्थम् ।
 अयोपधात् इति वर्तते ।
 योपधात् अपि यथा स्यात् ।
 औदमेयी ।
 इतः मनुष्यजातेः इञः उपसङ्ख्यानम् । इतः मनुष्यजातेः इञः उपसङ्ख्यानम् कर्तव्यम् ।
 सौतङ्गमी मौनिचिती ।
 किमर्थः ङकारः ।
 विशेषणाऋथः ।
 क्व विशेषणाऋथेन अर्थः ।
 न ऊङ्धात्वोः इति ।
 न ऊधात्वोः इति उच्यमाने यवाग्वा यवाग्वै इति अत्र अपि प्रसज्येत ।
 अथ दीर्घोच्चारणम् किमर्थम् न ऊङ् उतः इति एव उच्येत ।
 का रूपसिद्धिः ब्रह्मबन्धूः , धीवबन्धूः इति ।
 सवर्णदीर्घत्वेन सिद्धम् ।
 न सिध्यति ।
 गोस्त्रियोः उपसर्जनस्य इति ह्रस्वत्वम् प्रसज्येत ।
 इह च ब्रह्मबन्धूछत्रम् ब्रह्मबन्धूच्छत्रम् षत्वतुकोः असिद्धः इति एकादेशस्य असिद्धत्वात् नित्यः तुक् प्रसज्येत ।
 इह च ब्रह्मबन्धूः , धीवबन्धूः नद्यृतः कप् इति कप् प्रसज्येत ।
 न एषः दोषः ।
 यत् तावत् उच्यते ब्रह्मबन्धूः , धीवबन्धूः इति गोस्त्रियोः उपसर्जनस्य इति ह्रस्वत्वम् प्रसज्येत इति ।
 उभयतः आश्रये न अन्तादिवत् ।
 यत् अपि उच्यते ब्रह्मबन्धूछत्रम् ब्रह्मबन्धूच्छत्रम् षत्वतुकोः असिद्धः इति एकादेशस्य असिद्धत्वात् नित्यः तुक् प्रसज्येत इति ।
 पदान्तपदाद्योः एकादेशः असिद्धः न च एषः पदान्तपदाद्योः एकादेशः ।
 यत् अपि उच्यते इह च ब्रह्मबन्धूः धीवबन्धूः नद्यृतः कप् इति कप् प्रसज्येत इति ।
 नद्यन्तानाम् यः बहुव्रीहिः इति एवम् तत् न च एषः नद्यन्तानाम् यः बहुव्रीहिः ।
 शेषलक्षणः तर्हि कप् प्राप्नोति ।
 तस्मात् दीर्घोच्चारणम् कर्तव्यम् ।
 ऊङ्प्रकरणे अप्राणिजातेः च अरज्ज्वादीनाम् ।
 ऊङ्प्रकरणे अप्राणिजातेः च अरज्ज्वादीनाम् इति वक्तव्यम् ।
 अलाबूः कर्कन्धूः ।
 अप्राणिजातेः इति किमर्थम् ।
 कृकवाकुः ।
 अरज्ज्वादीनाम् इति किमर्थम् ।
 रज्जुः हनुः ।
 सहितसह्हाभ्याम् च इति वक्तव्यम् ।
 सहितोरूः सहोरूः ।
 अत्यल्पम् इदम् उच्यते कद्रुकमण्डव्ल्वोः इति ।
 कद्रुकमण्डलुगुग्गुलुमधुजतुपतयालूणाम् इति वक्तव्यम् कद्रूः , कमण्डलूः , गुग्गुलूः , मधूः , जतूः , पतयालूः ।
 षात् च यञः चाप् ।
 षात् च यञः चाप् वक्तव्यः ।
 शार्कराक्ष्या पौतिमाष्या ।
 तत्र अयम् अपि अर्थः ।
 गौकक्ष्यशब्दः क्रौड्यादिषु पठ्यते ।
 सः न पठितव्यः भवति ।
 यदि न पठ्यते गौक्षीपुत्रः इति सम्प्रसारणम् न प्राप्नोति ।
 इष्टम् एव एतत् सङ्गृहीतम् ।
 गौक्ष्यापुत्रः इति एव भवितव्यम् ।
 एवम् हि सौनागाः पठन्ति ।
 ष्यङः सम्प्रसारणे गौकक्ष्यायाः प्रतिषेधः इति ।
 अनः उपधालोपिनः ऊधसः ङीष् पूर्वविप्रतिषिद्धम् ।
 अनः उपधालोपिनः अन्यतरस्याम् इति एतस्मात् ऊधसः ङीष् भवति पूर्वविप्रतिषेधेन ।
 अतः उपधालोपिनः अन्यतरस्याम् इति एतस्य अवकाशः बहुराज्ञी बहुतक्ष्णी ।
 ऊधसः ङीष् भवति इति अस्य अवकाशः ।
 विभाषा ङीप् ।
 यदा न ङीप् सः अवकाशः ।
 ङीप्प्रसङ्गे उभयम् प्राप्नोति ।
 ऊधसः ङीष् भवति पूर्वविप्रतिषेधेन ।
 सः तर्हि पूर्वविप्रतिषेधः वक्तव्यः ।
 न वक्तव्यः ।
 अनः उपधालोपिनः अन्यतरस्याम् इति अत्र ऊधसः ङीष् भवति इति एतत् अनुवर्तिष्यते ।
 आवट्यात् यञः ष्फः चापः ।
 आवट्यात् यञः ष्फः चापः भवति पूर्वविप्रतिषेधेन ।
 आवट्यात् यञः चापः अवकाशः उदीचाम् ।
 आवट्या ।
 ष्फस्य अवकाशः अन्यानि यञन्तानि ।
 गार्ग्यायणी वात्स्यायनी ।
 आवट्यशब्दात् प्राचाम् उभयम् प्राप्नोति ।
 आवट्यायनी ।
 ष्फः भवति पूर्वविप्रतिषेधेन ।
 आवट्यग्रहणेन न अर्थः ।
 यञः ष्फः चापः इति एव ।
 इदम् अपि सिद्धम् भवति ।
 शार्कराक्ष्यायणी पौतिमाष्यायणी ।
 यञ्ग्रहणेन न अर्थः ।
 ष्फः चापः इति एव ।
 गौकक्ष्यशब्दः क्रौड्यादिषु पठ्यते ।
 इदम् अपि सिद्धम् भवति गौकक्ष्यायणी ।
 तत् तर्हि वक्तव्यम् ।
 न वक्तव्यम् ।
 एवम् वक्ष्यामि ।
 प्राचाम् ष्फः तद्धितः सर्वत्र ।
 क्व सर्वत्र ।
 यत्र ष्फः च अन्यः च प्राप्नोति ष्फः एव तत्र भवति इति ।
 ततः लोहिताइद्कतन्तेभ्यः सर्वत्र ।
 क्व सर्वत्र ।
 प्राचाम् च उदीचाम् च ।
 इह कस्मात् न भवति ।
 दाक्षी प्लाक्षी इति ।
 अतिशायिकेन अयम् तमशब्देन निर्देशः क्रियते ।
 सः च त्रिप्रभृतिषु वर्तते ।
 त्रिप्रभृतीनाम् अभावात् ।
 यदि एवम् प्रकर्षे चेत् तमम् कृत्वा दाक्ष्याः न उपोत्तमम् गुरु आम्विधिः केन ते न स्यात् प्रकर्षे यदि अयम् तमः ।
 प्रकर्षे चेत् तमम् कृत्वा दाक्ष्याः न उपोत्तमम् गुरु इति उच्यते आम्विधिः केन तव न स्यात् ।
 अव्ययघात् इति प्राप्नोति ।
 प्रकर्षे यदि अयम् तमः ।
 यदि अयम् तमः प्रकर्षे वर्तते ।
 उद्गतस्य प्रकर्षः अयम् ।
 गतशब्दः अत्र लुप्यते ।उद्गतस्य अयम् प्रकर्षः ।
 गतशब्दस्य अत्र लोपः भवति ।
 नाव्ययार्थप्रकर्षः अस्ति ।
 धात्वर्थः अत्र प्रकृष्यते ।
 नाव्ययस्य अर्थस्य प्रकर्षः ।
 कस्य तर्हि ।
 धात्वर्थस्य ।
 उद्गतः अपेक्षते किम् चित् ।
 त्रयाणाम् द्वौ किल उद्गतौ । अनुद्गतम् अपेक्ष्य उद्गतः इति एतत् भवति ।
 त्रयाणाम् द्वौ किल उद्गतौ ।
 त्रयाणाम् किल द्वौ उद्गतौ भवतः ।
 चतुष्प्रभृतिकर्तव्यः वाराह्यायाम् न सिध्यति ।
 चतुष्प्रभृतिषु ष्यङ् वक्तव्यः वाराह्यायाम् न सिध्यति ।
 वाराह्यायाम् न प्राप्नोति ।
 किम् कारणम् ।
 चतुष्प्रभृतीनाम् अभावात् ।
 भिद्यते अस्य स्वरः तेन विधिः च आमः न लक्ष्यते ।
 भिद्यते खलु अस्य स्वरः तेन आतिशायिकेन शब्देन उत्तमस्य ।
 विधिः च आमः न लक्ष्यते ।
 विधिः च आमः न क्व चित् अपि लक्ष्यते ।
 शब्दान्तरम् इदम् विध्यात् दृष्टम् अभ्यन्तरम् त्रिषु ।
 एवम् तर्हि अन्यः अयम् आतिशायिकेन समानार्थः तमः त्रिप्रभृतिषु वर्तते ।
 किम् पुनः अयम् अणिञोः आदेशः आहोस्वित् अणिञ्भ्याम् परः ।
 कः च अत्र विशेषः ।
 ष्यङि अनादेशे यलोपवचनम् ।
 ष्यङि अनादेशे यलोपः वक्तव्यः ।
 औदमेघ्यायाः छात्राः औदमेघाः । द्विः अण्विधिः ।
 द्विः च अण् विधेयः ।
 औदमेघ्यायाः छात्राः औदमेघाः ।
 औदमेघ्यानाम् सङ्घः औदमेघः ।
 इञः इति अण् न प्राप्नोति ।
 अस्तु तर्हि आदेशः ।
 आदेशे नलोपवचनम् ।
 यदि आदेशः नलोपः वक्तव्यः ।
 औडुलोम्या शारलोम्या इति ।
 ये च अभावकर्मणोः इति प्रकृतिभावः प्रसज्येत ।
 न वा ष्यङः लोपनिमित्तत्वात् ।
 न वा एषः दोषः ।
 किम् कारणम् ।
 ष्यङः लोपनिमित्तत्वात् ।
 लोपनिमित्तः ष्यङ् ।
 न अकृते लोपे ष्यङ् प्राप्नोति ।
 किम् कारणम् ।
 गुरूपोत्तमयोः इति उच्यते न च अकृते लोपे गुरूपोत्तमम् भवति ।
 अथ वा पुनः अस्तु परः ।
 ननु च उक्तम् ष्यङि अनादेशे यलोपवचनम् द्विः अण्विधिः इति ।
 न एषः दोषः ।
 यत् तावत् उच्यते यलोपवचनम् इति अदोषः एषः ।
 किम् कारणम् ।
 पुंवद्भावात् यजादौ तद्धिते ।
 यजादौ तद्धिते पुंवद्भावः भविष्यति भस्य अढे तद्धिते पुंवत् भवति इति ।
 अयम् तर्हि दोषः द्विः अण्विधिः इति ।
 न एषः दोषः ।
 सिद्धः च प्रत्ययविधौ ।
 सः च सिद्धः प्रत्ययविधौ ।
 उभयम् इदम् उक्तम् आदेशः परः इति च ।
 किम् अत्र न्याय्यम् ।
 अदेशः इति एतत् न्याय्यम् ।
 कुतः एतत् ।
 एवम् च एव हि कृत्वा आचार्येण सूत्रम् पठितम् षष्ठ्या च निर्देशः कृतः ।
 अतः एषः पक्षः निर्दोषः ।
 ननु च परस्मिन् अपि सति ये दोषाः ते परिहृताः ।
 पुंवद्भावेन यलोपः परिहृतः ।
 स च पुंवद्भावः अडे भवति ।
 तत्र औदमेघेयः न सिध्यति ।
 अनुबन्धौ त्वया कार्यौ ।
 यस्य आदेशः अनुबन्धौ तेन कर्तव्यौ ।
 एकः सामान्यग्रहणाऋथः अपरः सामान्यग्रहणाविघातार्थः ।
 क्व सामान्यग्रहणाऋथेन अर्थः ।
 यङः चाप् इति ।
 अथ सामान्यग्रहणाविघातार्थेन क्व अर्थः ।
 अत्र एव ।
 किम् प्रयोजनम् ।
 चापर्थम् ।
 चाप् यथा स्यात् ।
 तव कथम् चाप् ।
 टाब्विधिः मम ।
 टापा मम सिद्धम् ।
 ननु च मम अपि टापा सिद्धम् ।
 न सिध्यति ।
 अणः इति इञः इति च ईकारः प्राप्नोति ।
 न एषः दोषः ।
 न एवम् विज्ञायते अणन्तात् अकारान्तात् इञन्तात् इकारान्तात् इति ।
 कथम् तर्हि ।
 अण् यः अकारः इञ् यः इकारः इति ।
 स्वरार्थः तर्हि त्वया चाप् वक्तव्यः ।
 ञ्निति इति आद्युदात्तत्वम् मा भूत् चितः अन्तः उदात्तः भवति इति अन्तोदात्तत्वम् यथा स्यात् इति ।
 तव अपि तर्हि ष्यङा उक्तत्वात् स्त्रीत्वस्य टाप् न प्राप्नोति ।
 उक्ते अपि हि भवन्ति एते ।
 उक्ते अपि हि स्त्रीत्वे भवन्ति एते टाबादयः ।
 उक्तम् एतत् स्वाऋथिकाः टाबादयः इति ।
 मम अपि तर्हि सानुबन्धकस्य आदेशः इत्कार्यम् न इति ।
 तेन ञित् न भविष्यति ।
 अस्थानिवत्त्वे दोषः ते वृद्धिः अत्र न सिध्यति ।
 अस्थानिवत्त्वे दोषः ।
 वृद्धिः ते न प्राप्नोति ।
 औडुलोम्या शारलोम्या ।
 न च इदानीम् अर्धजरतीयम् लभ्यम् वृद्धिः मे भविष्यति स्वरः न इति ।
 तत् यथा अर्धम् जरत्याः कामयते अर्धम् न इति ।
 त्वया अपि अत्र विशेषार्थम् कर्तव्यम् स्यात् विशेषणम् ।
 त्वया अपि अत्र विशेषार्थः अनुबन्धः कर्तव्यः ।
 क्व विशेषणार्थेन अर्थः ।
 ष्यङः सम्प्रसारणम् इति ।
 अक्रिया एव विशेषः अत्र सानुबन्धः विशेषवान् ।
 अक्रिया एव मम विशेषः सानुबन्धः तु विशेषवान् ।
 पाश्यायाम् ते कथम् न स्यात् ।
 पाश्यापुत्रः इति अत्र कस्मात् न भवति ।
 एकः मे स्यात् विशेषणम् ।
 एकः मम विशेषणाऋथः ।
 त्वया पुनः द्वौ कर्तव्यौ ।
 अथ एकस्मिन् अपि सति कः करिष्यते ।
 किम् च अतः ।
 अन्यस्मिन् सूत्रभेदः स्यात् । यदि एताभ्याम् अन्यः क्रियते सूत्रभेदः कृतः भवति ।
 षिति लिङ्गम् प्रसज्येत ।
 अथ षित् क्रियते षितः इति ईकारः प्राप्नोति ।
 ङिति चेक्रीयिते दोषः ।
 अथ ङित् क्रियते चेक्रीयिते दोषः भवति ।
 लोलूयापुत्रः लोलूयापतिः इति ।
 व्यवधानात् न दुष्यति ।
 अकारेण व्यवहितत्वात् न दोषः भवति ।
 यः अनन्तरः न धातुः सः ।
 धातोः इति वर्तते यः च अत्र अनन्तरः न असौ धातुः ।
 यः धातुः सः अननन्तरः ।
 यः च धातुः स असौ अनन्तरः ।
 न चेत् उभयतः साम्यम् उभयत्र प्रसज्येत ।
 न चेत् उभयतः साम्यम् उभयत्र प्राप्नोति ।
 यदि पुनः यङा धातुः विशेष्येत ।
 यङा विशेष्येत यदि इह धातुः यङ् धातुना वा यदि तुल्यम् एतत् ।
 यदि एव यङा धातुः विशेष्यते यदि अथ अपि धातुना यङ् तुल्यम् एतत् भवति ।
 उभौ प्रधानम् यदि न अत्र दोषः । अथ उभौ प्रधानम् भवतः न अत्र दोषः भवति ।
 तथा प्रसार्येत तु वाक्पतिः ते ।
 तथा सति वाक्पतिः वाक्पुत्रः इति अत्र प्रसारणम् प्राप्नोति ।
 धातुप्रकरणस्य इह न स्थानम् इति निश्चयः ।
 धातुप्रकरणस्य इह स्थानम् न अस्ति इति कृत्वा एषः निश्चयः क्रियते ।
 अवश्यम् आत्त्वार्थम् धातुग्रहणम् कर्तव्यम् ।
 इह मा भूत् ।
 गोभ्याम् गोभिः नौभ्याम् नौभिः ।
 आत्त्वार्थम् यदि कर्तव्यम् तत्र एव तत् करिष्यते ।
 उपदेशे यत् एजन्तम् तस्य चेद् आत्त्वम् इष्यते उद्देशः ऋऊढिशब्दानाम् ।
 तेन गोः न भविष्यति ।
 एवम् तर्हि उपदेशे इति उच्यते उद्देशः च प्रातिपदिकानाम् न उपदेशः ।
 किमर्थम् इदम् उच्यते ।
 गोत्रावयवात् अगोत्रार्थम् ।
 गोत्रावयवात् इति उच्यते ।
 अगोत्रार्थः अयम् आरम्भः ।
 गोत्रावयवात् अगोत्रार्थम् इति चेत् तत् अनिष्टम् ।
 गोत्रावयवात् अगोत्रार्थम् इति चेत् तत् अनिष्टम् प्राप्नोति ।
 इह अपि प्राप्नोति आहिच्छत्री कान्यकुब्जी ।
 एवम् तर्हि गोत्रात् एव गोत्रावयवात् ।
 गोत्रात् इति चेत् वचनानर्थक्यम् ।
 गोत्रात् इति चेत् वचनम् अनर्थकम् ।
 सिद्धम् गोत्रे पुर्वेण एव ।
 इदम् तर्हि प्रयोजनम् ।
 गुरूपोत्तमयोः इति उच्यते ।
 अगुरूपोत्तमाऋथः अयम् आरम्भः ।
 अगुरूपोत्तमाऋथम् इति चेत् सर्वेषाम् अवयवत्वात् सर्वप्रसङ्गः ।
 अगुरूपोत्तमाऋथम् इति चेत् सर्वेषाम् अवयवत्वात् सर्वत्र प्राप्नोति अष्टाशीतिः सहस्राणि ऊर्ध्वरेतसाम् ऋषीणाम् बभूवुः ।
 तत्र अगस्त्याष्टमैः ऋषिभिः प्रजनः अभ्युपगतः ।
 तत्रभवताम् यत् अपत्यम् तानि गोत्राणि ।
 अतः अन्ये गोत्रावयवाः ।
 तत्र उत्पत्तिः प्राप्नोति ।
 तत् च अनिष्टम् ।
 तस्मात् न अर्थः अनेन योगेन ।
 कथम् येभ्यः अगुरूपोत्तमेभ्यः इष्यते ।
 सिद्धम् तु रौढ्यादिषु उपसङ्ख्यानात् ।
 सिद्धम् एतत् ।
 कथम् ।
 रौढ्यादिषु उपसङ्ख्यानात् ।
 रौढ्यादिषु उपसङ्ख्यानम् कर्तव्यम् ।
 के पुनः रौढ्यादयः ।
 ये क्रौड्यादयः ।
 भारद्वाजीयाः पठन्ति सिद्धम् तु कुलाख्येभ्यः लोके गोत्राभिमताभ्यः इति ।
 सिद्धम् एतत् ।
 कथम् ।
 कुलाख्याः लोके गोत्रावयवाः इति उच्यन्ते ।
 अथ वा गोत्रावयवः कः भवतुम् अर्हति ।
 गोत्रात् अवयुतः ।
 कः च गोत्रात् अवयुतः ।
 यः अनन्तरः ।
 दैवदत्त्या याज्ञदत्त्या इति ।
 समर्थवचनम् किमर्थम् ।
 समर्थात् उत्पत्तिः यथा स्यात् उपगोः अपत्यम् ।
 असमर्थात् मा भूत् इति कम्बलः उपगोः अपत्यम् देवदत्तस्य इति ।
 समर्थवचनम् अनर्थकम् ।
 न हि असमर्थेन अर्थाभिधानम् ।
 समर्थवचनम् अनर्थकम् ।
 किम् कारणम् ।
 न हि असमर्थेन अर्थाभिधानम् ।
 न हि असमर्थात् उत्पद्यमानेन प्रत्ययेन अर्थाभिधानम् स्यात् ।
 अनभिधानात् ततः उत्पत्तिः न भविष्यति ।
 अथ प्रथमवचनम् किमर्थम् ।
 प्रथमवचनम् प्रकृतिविशेषणार्थम् ।
 प्रथमात् प्रत्ययोत्पत्तिः यथा स्यात् ।
 अप्रथमात् मा भूत् ।
 उपगोः अपत्यम् इति अपत्यशब्दात् ।
 प्रथमवचनम् अनर्थकम् ।
 न हि अप्रथमेन अर्थाभिधानम् ।
 प्रथमवचनम् अनर्थकम् ।
 किम् कारणम् ।
 न हि अप्रथमेन अर्थाभिधानम् ।
 न हि अप्रथमात् उत्पद्यमानेन प्रत्ययेन अर्थाभिधानम् स्यात् ।
 अनभिधानात् ततः उत्पत्तिः न भविष्यति ।
 अथ वावचनम् किमर्थम् ।
 वाक्यम् अपि यथात् स्यात् ।
 उपगोः अपत्यम् इति ।
 वावचने च उक्तम् ।
 किम् उक्तम् ।
 तत्र तावत् उक्तम् ।
 वावचनानर्थक्यम् च तत्र नित्यत्वात् सनः इति ।
 इह अपि वावचनम् अनर्थकम् ।
 किम् कारणम् ।
 तत्र नित्यत्वात् प्रत्ययस्य ।
 इह द्वौ पक्षौ वृत्तिपक्षः च अवृत्तिपक्षः च ।
 स्वभाव्तः च एतत् भवति वाक्यम् च वृत्तिः च ।
 तत्र स्वाभाविके वृत्तिविषये नित्ये प्रत्यये प्राप्ते वावचनेन् किम् अन्यत् शक्यम् अभिसम्बन्धुम् अन्यत् अतः सञ्ज्ञायाः ।
 न च सञ्ज्ञायाः भावाभावौ इष्येते ।
 तस्मात् न अर्थः वावचनेन ।
 अथ एतत् समर्थग्रहणम् न एव कर्तव्यम् ।
 कर्तव्यम् च ।
 किम् प्रयोजनम् ।
 समर्थात् उत्पत्तिः यथा स्यात् ।
 असमर्थात् मा भूत् ।
 किम् पुनः समर्थम् ।
 अर्थाभिधाने यत् समर्थम् ।
 किम् पुनः तत् ।
 कृतवर्णानुपूर्वीकम् पदम् ।
 सौत्थितिः वैक्षमाणिः इति ।
 अथ तत् वावचनम् न एव कर्तव्यम् ।
 कर्तव्यम् च ।
 किम् प्रयोजनम् ।
 नित्याः शब्दाः ।
 नित्येषु शब्देषु वाक्यस्य अनेन साधुत्वम् अन्वाख्यायते ।
 अयुक्तः अयम् निर्देशः ।
 न हि तत्र कः चित् दीव्यच्छब्दः पठ्यते ।
 कः तर्हि ।
 दीव्यतिशब्दः ।
 कथम् तर्हि निर्देशः कर्तव्यः ।
 प्राक् दीव्यतेः इति ।
 सः तर्हि तथा निर्देशः कर्तव्यः प्राक् दीव्यतेः इति ।
 न कर्तव्यः ।
 दीव्यतिशब्दे दीव्यच्छब्दः अस्ति ।
 तस्मात् एषा पञ्चमी ।
 किम् पुनः कारणम् विकृतनिर्देशः क्रियते ।
 एतत् ज्ञापयति आचार्यः ।
 भवति एषा परिभाषा एकदेशविकृतम् अनन्यवत् भवति इति ।
 किम् एतस्य ज्ञापने प्रयोजनम् ।
 एकदेशविक्र्टेषु उपसङ्ख्यानम् चोदितम् ।
 तत् न कर्तव्यम् भवति ।
 अथ वा प्राक्शब्दः अयम् दिक्शब्दः ।
 दिक्शब्दैः च योगे पञ्चमी भवति ।
 तत्र अप्रथमासमानाधिकरणे इति शता भविष्यति ।
 अथ प्राग्वचनम् किमर्थम् ।
 प्राग्वचनम् सकृद्विधानार्थम् ।
 प्राग्वचनम् क्रियते सकृद्विधानार्थम् ।
 सकृद्विहितः प्रत्ययः विहितः यथा स्यात् ।
 योगे योगे तस्य ग्रहणम् मा कार्षम् इति ।
 न एतत् अस्ति प्रयोजनम् ।
 अधिकारात् अपि एतत् सिद्धम् ।
 अधिकारः प्रतियोगम् तस्य अनिर्देशार्थः इति योगे योगे उपतिष्ठते ।
 अधिकारात् सिद्धम् इति चेत् अपवादविषये अण्प्रसङ्गः । अधिकारात् सिद्धम् इति चेत् अपवादविषये अण् प्राप्नोति ।
 अतः इञ् अण् च इति अण् अपि प्राप्नोति ।
 तस्मात् प्राग्वचनम् ।
 तस्मात् प्राग्वचनम् कर्तव्यम् ।
 अथ क्रियमाणे अपि प्राग्वचने कथम् इदम् विज्ञायते ।
 प्राक् दीव्यतः याः प्रकृतयः आहोस्वित् प्राक् दीव्यतः ये अर्थाः इति ।
 किम् च अतः ।
 यदि विज्ञायते प्राक् दीव्यतः याः प्रकृतयः इति सः एव दोषः अपवादविषये अण्प्रसङ्गः इति ।
 अथ विज्ञायते प्राक् दीव्यतः ये अर्थाः इति न दोषः भवति ।
 समाने अर्थे प्रकृतिविशेषात् उत्पद्यमानः इञ् अणम् भाधते ।
 यथा न दोषः तथा अस्तु ।
 प्राक् दीव्यतः ये अर्थाः इति विज्ञायते ।
 कुतः एतत् ।
 तथा हि अयम् प्राधान्येन अर्थम् प्रतिनिर्दिशति ।
 इतरथा बह्व्यः प्रकृतयः पठ्यन्ते ।
 ततः याम् काम् चित् एवम् निमित्तत्वेन उपाददीत ।
 अथ वा पुनः अस्तु प्राक् दीव्यतः याः प्रकृतयः इति ।
 ननु च उक्तम् अपवादविषये अण्प्रसङ्गः इति ।
 न वा क्व चित् वावचनात् ।
 न वा एषः दोषः ।
 किम् कारणम् ।
 क्व चित् वावचनात् ।
 यत् अयम् वावचनम् करोति पीलायाः वा उदश्वितः अन्यतरस्याम् इति तत् ज्ञापयति आचार्यः न अपवादविषये अण् भवति इति ।
 यदि एतत् ज्ञाप्यते न अर्थः प्राग्वचनेन ।
 अधिकारात् सिद्धम् ।
 ननु च उक्तम् अधिकारात् सिद्धम् इति चेत् अपवादविषये अण्प्रसङ्गः इति ।
 न एषः दोषः ।
 परिहृतम् एतत् न वा क्व चित् वावचनात् इति ।
 किम् पुनः कारणम् इयान् अवधिः गृह्यते ।
 न प्राक् ठकः इति एव उच्येत ।
 एतत् ज्ञापयति अर्थेषु अयम् भवति इति ।
 किम् एतस्य ज्ञापने प्रयोजनम् ।
 प्रकृतिविशेषात् उपद्यमानः इञ् अणम् बाधते ।
 वाङ्मतिपितृमताम् छन्दसि उपसङ्ख्यानम् ।
 वाङ्मतिपितृमताम् छन्दसि उपसङ्ख्यानम् कर्तव्यम् ।
 वाक् ।
 वाच्यः ।
 वाक् ।
 मति ।
 मात्यः ।
 मति ।
 पितृमत् ।
 पैतृमत्यः ।
 पृथिव्याः ञाञौ । पृथिव्याः ञाञौ वक्तव्यौ ।
 पार्थिवा पार्थिवी ।
 देवस्य यञञौ ।
 देवस्य यञञौ वक्तव्यौ ।
 दैव्यम् दैवम् ।बहिषः टिलोपः च यञ् च ।
 बहिषः टिलोपः च यञ् च वक्तव्यः ।
 बहिर्भवः बाह्यः ।
 ईकक् च ।
 ईकक् च वक्तव्यः ।
 बाहीकः ।
 ईकञ् छन्दसि । ईकञ् छन्दसि वक्तव्यः ।
 बाहीकम् अस्तु भद्रम् वः ।
 स्थाम्नः अकारः ।
 स्थाम्नः अकारः वक्तव्यः ।
 अश्वत्थामः ।
 लोम्नः अपत्येषु बहुषु ।
 लोम्नः अपत्येषु बहुषु अकारः वक्तव्यः ।उडुलोमाः शरलोमाः ।
 बहुषु इति किमर्थम् ।
 औडलोमिः शारलोमिः ।
 सर्वत्र गोः अजादिप्रसङ्गे यत् ।
 सर्वत्र गोः अजादिप्रसङ्गे यत् वक्तव्यः ।
 गवि भवम् गव्यम् ।
 गोः इदम् गव्यम् ।
 गोः स्वम् गव्यम् ।
 गौः देवता अस्य स्थालीपाकस्य गव्यः स्थालीपाकः ।
 ण्यादयः अर्थविशेषलक्षणात् अणपवादात् पूर्वविप्रतिषेद्धम् ।
 ण्यादयः अर्थविशेषलक्षणात् अणपवादात् भवन्ति पूर्वविप्रतिषेधेन ।
 ण्यादीनाम् अवकाशः ।
 दितिः देवता अस्य दैत्यः ।
 अथविशेषलक्षणस्य अणपवादस्य अवकाशः ।
 दुलेः अपत्यम् दौलेयः बालेयः ।
 इह उभयम् प्राप्नोति ।
 दितेः अपत्यम् दैत्यः ।
 अपरस्य अथविशेषलक्षणस्य अणपवादस्य अवकाशः ।
 अचित्तहस्तिधेनोः ठक् ।
 आपूपिकम् शाष्कुलिकम् ।
 ण्यादीनाम् अवकाशः ।
 बार्हस्पत्यम् प्राजापत्यम् ।
 इह उभयम् प्राप्नोति ।
 वनस्पतीनाम् समूहः वानस्पत्यम् ।
 ण्यादयः भवन्ति पूर्वविप्रतिषेधेन ।
 सः तर्हि पूर्वविप्रतिषेधः वक्तव्यः ।
 न वक्तव्यः ।
 इष्टवाचीपरशब्दः ।
 विप्रतिषेधे यत् इष्टम् तत् भवति ।
 दितिवनस्पतिभ्याम् अपत्यसमूहयोः ।
 अञ्प्रकरणे ग्रीष्मात् अच्छन्दसि ।
 अञ्प्रकरणे ग्रीष्मात् अच्छन्दसि इति वक्तव्यम् ।
 ग्रैष्मम् ।
 अच्छन्दसि इति किम् ।
 त्रिष्टुप् ग्रैष्मी ।
 यदि अच्छन्दसि इति उच्यते ग्रैष्मौ एतौ मासौ अत्र न प्राप्नोति ।
 अच्छन्दसि इति उच्यते ।
 न एतत् छन्दः समीक्षितम् काठकम् कापालकम् मौदकम् पप्पलादकम् वा ।
 किम् तर्हि ।
 प्रत्ययार्थविशेषणम् एत ।
 न चेत् छन्दः प्रत्ययार्थः भवति इति ।
 किमर्थम् नञ्स्नञौ उच्येते न नञ् एव उच्येत ।
 का रूपसिद्धिः पौंस्नम् ।
 पुंस् इति सकारान्तः नकारशब्दः च प्रत्ययः ।
 न सिध्यति ।
 संयोगान्तस्य लोपः इति लोपः प्राप्नोति ।
 एवम् तर्हि न एव अर्थः नञा न अपि स्नञा ।
 अञ् प्रकृतः ।
 सः अनुवर्तिष्यते नकारः च आगमः वक्तव्यः ।
 अथ नकारागमे सति किम् पूर्वान्तः करिष्यते आहोस्वित् परादिः ।
 किम् च अतः ।
 यदि पूर्वान्तः स्त्रैणाः बहुषु लोपः प्राप्नोति ।
 स्त्रैणानाम् सङ्घः सङ्घाङ्कलक्षणेषु अञ्यञिञाम् अण् इति अण् प्राप्नोति ।
 अथ परादिः पौंसम् सः एव दोषः संयोगान्तलोपः प्राप्नोति ।
 अस्तु पूर्वान्तः ।
 कथम् स्त्रैणाः स्त्रैणानाम् सङ्घः इति ।
 उभयत्र लौकिकस्य गोत्रस्य ग्रहणम् ।
 न च इदम् लौकिकम् गोत्रम् ।
 ईकारः तर्हि प्राप्नोति ।
 इष्टम् एव एतत् सङ्गृहीतम् ।
 स्त्रैणी पौंसी इति एव भवितव्यम् ।
 एवम् हि सौनागाः पठन्ति नञ्स्नञीकक्खुंस्तरुणतलुनानाम् उपसङ्ख्यानम् इति ।
 टिलोपः तर्हि प्राप्नोति ।
 नुग्वचनात् न भविष्यति ।
 भवेत् इह नुग्वचनात् न स्यात् स्त्रैणम् इति ।
 इह तु खलु पऊम्सम् इति नुग्वचनात् एव प्राप्नोति ।
 तस्मात् नञ्स्नञौ वक्तव्यौ ।
 अथ इमौ नञ्स्नञौ प्राक् भवनात् आहोस्वित् प्राक् वतेः ।
 कः च अत्र विशेषः ।
 नञ्स्नञौ भवनात् इति चेत् वत्यर्थे प्रतिषेधः ।
 नञ्स्नञौ भवनात् इति चेत् वत्यर्थे प्रतिषेधः वक्तव्यः ।
 स्त्रीवत् पुंवत् इति ।
 किम् पुनः कारणम् न सिध्यति ।
 इम नञ्स्नञौ प्राक् भवनात् इति उच्येते ।
 तौ विशेषविहितौ सामान्यविहितम् वतिम् बाधेयाताम् ।
 तत् तर्हि वक्तव्यम् ।
 न वक्तव्यम् ।
 वतेः प्राक् इति वक्ष्यामि ।
 वतेः प्राक् इति चेत् भावे उपसङ्ख्यानम् ।
 वतेः प्राक् इति चेत् भावे उपसङ्ख्यानम् कर्तव्यम् ।
 स्त्रीभावः स्त्रैणम् पुम्भावः पौंस्नम् इति ।
 सूत्रम् च भिद्यते ।
 यथान्यासम् एव अस्तु ।
 ननु च उक्तम् नञ्स्नञौ भवनात् इति चेत् वत्यर्थे प्रतिषेधः इति ।
 न एषः दोषः ।
 आचार्यप्रवृत्तिः ज्ञापयति न वत्यर्थे नञ्स्नञौ भवतः इति यत् अयम् स्त्रियाः पुंवत् इति निर्देशम् करोति ।
 एवम् अपि स्त्रीवत् इति न सिध्यति ।
 योगापेक्षम् ज्ञापकम् । पा- ईई.२३९.२ - ८ ऋ ईईई.५५३; भा-१/१४) इह कस्मात् न भवति त्रैविद्यः पाञ्चनदः षाट्कुलः इति । पा- ईई.२३९.२ - ८ ऋ ईईई.५५३; भा-२/१४) इह तावत् त्रैविद्यः इति न एवम् विज्ञायते तिस्रः विद्याः अधीते त्रैविद्यः इति । पा- ईई.२३९.२ - ८ ऋ ईईई.५५३; भा-३/१४) कथम् तर्हि । पा- ईई.२३९.२ - ८ ऋ ईईई.५५३; भा-४/१४) त्र्यवयवा विद्या त्रिविद्या । पा- ईई.२३९.२ - ८ ऋ ईईई.५५३; भा-५/१४) त्रिविद्याम् अधीते त्रैविद्यः इति । पा- ईई.२३९.२ - ८ ऋ ईईई.५५३; भा-६/१४) इह अपि पाञ्चनदः इति न एवम् विज्ञायते पञ्चसु नदीषु भवः पाञ्चनदः इति । पा- ईई.२३९.२ - ८ ऋ ईईई.५५३; भा-७/१४) कथम् तर्हि । पा- ईई.२३९.२ - ८ ऋ ईईई.५५३; भा-८/१४) पञ्चानाम् नदीनाम् समाहारः पञ्चनदम् । पा- ईई.२३९.२ - ८ ऋ ईईई.५५३; भा-९/१४) पञ्चनदे भवः पाञ्चनदः इति । पा- ईई.२३९.२ - ८ ऋ ईईई.५५३; भा-१०/१४) षाट्कुलः इति न एवम् विज्ञायते षट्सु कुलेषु भवः षाट्कुलः इति । पा- ईई.२३९.२ - ८ ऋ ईईई.५५३; भा-११/१४) कथम् तर्हि । पा- ईई.२३९.२ - ८ ऋ ईईई.५५३; भा-१२/१४) षण्णाम् कुलम् षट्कुलम् षट्कुले भवः षाट्कुलः इति । पा- ईई.२३९.२ - ८ ऋ ईईई.५५३; भा-१३/१४) अजादिग्रहणम् च कर्तव्यम् । पा- ईई.२३९.२ - ८ ऋ ईईई.५५३; भा-१४/१४) इह मा भूत् पञ्चगर्भरूप्यम् पञ्चगर्भमयम् ।
 द्विगोः लुकि तन्निमित्तग्रहणम् ।
 द्विगोः लुकि तन्निमित्तग्रहणम् कर्तव्यम् ।
 द्विगुनिमित्तम् यः तद्धितः तस्य लुक् भवति इति वक्तव्यम् ।
 इह मा भूत् ।
 पञ्चकपालस्य इदम् खण्डम् पाञ्चकपालम् इति ।
 अर्थविशेषासम्प्रत्यये अतन्निमित्तात् अपि ।
 अर्थविशेषासम्प्रत्यये अतन्निमित्तात् अपि इति वक्तव्यम् ।
 किम् प्रयोजनम् ।
 पञ्चसु कपालेषु संस्कृतः पञ्चकपालः ।
 पन्चकपाल्याम् संस्क्र्तः इति अपि विगृह्य पञ्चकपालः इति एव यथा स्यात् ।
 अथ क्रियमाणे अपि तन्निमित्तग्रहणे कथम् इदम् विज्ञायते ।
 तस्य निमित्तम् तन्निमित्तम् तन्निमित्तात् इति आहोस्वित् सः निमित्तम् अस्य सः अयम् तन्निमित्तः तन्निमित्तात् इति ।
 किम् च अतः ।
 यदि विज्ञायते तस्य निमित्तम् तन्निमित्तम् तन्निमित्तात् इति क्रियमाणे अपि तन्निमित्तग्रहणे अत्र प्राप्नोति पञ्चकपालस्य इदम् खण्डम् इति ।
 अथ विज्ञायते सः निमित्तम् अस्य सः अयम् तन्निमित्तः तन्निमित्तात् इति न दोषः भवति ।
 यथ न दोषः तथा अस्तु ।
 सः निमित्तम् अस्य सः अयम् तन्निमित्तः तन्निमित्तात् इति विज्ञायते ।
 कुतः एतत् ।
 यत् अयम् आह अर्थविशेषासम्प्रत्यये अतन्निमित्तात् अपि इति ।
 तत् तर्हि तन्निमित्तग्रहणम् कर्तव्यम् ।
 न कर्तव्यम् ।
 द्विगोः इति न एषा पञ्चमी ।
 का तर्हि ।
 सम्बन्धषष्ठी ।
 द्विगोः तद्धितस्य लुक् भवति ।
 किम् च द्विगोः तद्धितः ।
 निमित्तम् ।
 यस्मिन् द्विगुः इति एतत् भवति ।
 कस्मिन् च एतत् भवति ।
 प्रत्यये ।
 इदम् तर्हि वक्तव्यम् अर्थविशेषासम्प्रत्यये अतन्निमित्तात् अपि इति ।
 एतत् च न वक्तव्यम् ।
 इह अस्माभिः त्रैशब्द्यम् साध्यम् ।
 पञ्चसु कपालेषु संस्कृतः पञ्चकपाल्याम् संस्कृतः पञ्चकपालः दशकपालः इति ।
 तत्र द्वयोः शब्दयोः समानार्थयोः एकेन विग्रहः अपरस्मात् उत्पत्तिः भविष्यति अविरविकन्यायेन ।
 तत् यथा ।
 अवेः मांसम् इति विगृह्य अविकशब्दात् उत्पत्तिः भवति ।
 एवम् पञ्चसु कपालेषु संस्कृतः इति विगृह्य पञ्चकपालः इति भविष्यति ।
 पञ्चकपाल्याम् संस्कृतः इति विगृह्य वाक्यम् एव ।
 त्रैशब्द्यम् च इह साध्यम् ।
 तत् च एवम् सति सिद्धम् भवति ।
 गोत्रे अलुक् अचि इति चेत् इतरेतराश्रयत्वात् अप्रसिद्धिः ।
 गोत्रे अलुक् अचि इति चेत् इतरेतराश्रयत्वात् अप्रसिद्धिः ।
 का इतरेतराश्रयता ।
 अलुग्निमित्तः अजादिः अजादिनिमित्तः च अलुक् ।
 तत् इतरेतराश्रयम् भवति ।
 इतरेतराश्रयाणि च न प्रकल्पन्ते ।
 विप्रतिषेधात् तु लुकः छविधानम् ।
 विप्रतिषेधात् तु लुकः छः भविष्यति ।
 लुकः अवकाशः गर्गाः वत्साः बिदाः उर्वाः ।
 छस्य अवकाशः शालीयः मालीयः गार्गीयः वात्सीयः ।
 इह उभयम् प्राप्नोति ।
 गर्गाणाम् छात्राः गार्गीयाः वात्सीयः ।
 छः भवति विप्रतिषेधेन ।
 न एषः युक्तः विप्रतिषेधः ।
 भूम्नि च लुक् प्राप्तः बाह्ये च अर्थे विधीयते अजादिः ।
 बहिरङ्गम् अन्तरङ्गात् ।
 विप्रतिषेधात् अयुक्तम् स्यात् ।
 भूम्नि प्राप्तस्य लुकः यत् अजादौ तद्धिते अलुकम् शास्ति एतत् ब्रवीति कूर्वन् समानकालौ अलुक् लुक् च ।
 यत् अयम् भूम्नि प्राप्तस्य लुकः अजादौ तद्धिते अलुकम् शास्ति तत् ज्ञापयति आचार्यः समानकालौ एतौ अलुग्लुकौ इति ।
 यदि वा लुकः प्रसङ्गे भवति अलुक् छः तथा प्रसिद्धः अस्य ।
 यदि वा लुकः प्रसङ्गे भवति अलुक् भवति तथा अस्य छः प्रसिद्धः अस्य ।
 पूर्वम् हि अपवादाः अभिनिविशन्ते पश्चात् उत्सर्गाः ।
 लुक् वा अलुकः प्रसङ्गम् प्रतीक्षते छे अलुक् अस्य तथा । लुक् वा पुनः अलुकः प्रसङ्गम् यदि प्रतीक्षते तथा अस्य छे अलुक् सिद्धः भवति ।
 प्रकल्प्य वा अपवादविषयम् ततः उत्सर्गः अभिनिविशते ।
 गोत्रस्य बहुषु लोपिनः बहुवचनान्तस्य प्रवृत्तौ द्व्येकयोः अलुक् ।
 गोत्रस्य बहुषु लोपिनः बहुवचनान्तस्य प्रवृत्तौ द्व्येकयोः अलुक् वक्तव्यः ।
 बिदानाम् अपत्यम् माणवकः बैदः बैदौ ।
 किमर्थम् इदम् न अचि इति एव अलुक् सिद्धः ।
 अचि इति उच्यते ।
 न च अत्र अजादिम् पश्यामः ।
 प्रत्ययलक्षणेन ।
 वर्णाश्रये न अस्ति प्रत्ययलक्षणम् ।
 एकवचनद्विवचनान्तस्य प्रवृत्तौ बहुषु लोपः यूनि ।
 एकवचनद्विवचनान्तस्य प्रवृत्तौ बहुषु लोपः यूनि वक्तव्यः ।
 बैदस्य अपत्यम् बहवः माणवकाः बिदाः ।
 बैदयोः बिदाः ।
 अञ् यः बहुषु यञ् यः बहुषु इति उच्यमानः लुक् न प्राप्नोति ।
 मा भूत् एवम् अञ् यः बहुषु यञ् यः बहुषु इति ।
 अञन्तम् यद् बहुषु यञन्तम् यत् बहुषु इति भविष्यति ।
 न एवम् शक्यम् ।
 इह हि दोषः स्यात् ।
 काश्यपप्रतिकृतयः काश्यपाः इति ।
 न एषः दोषः ।
 यत् तावत् उच्यते गोत्रस्य बहुषु लोपिनः बहुवचनान्तस्य प्रवृत्तौ द्व्येकयोः अलुक् वक्तव्यः इति ।
 न वक्तव्यः ।
 अचि इति एव अलुक् सिद्धः ।
 अचि इति उच्यते ।
 न च अत्र अजादिम् पश्यामः ।
 प्रत्ययलक्षणेन ।
 ननु च उक्तम् वर्णाश्रये न अस्ति प्रत्ययलक्षणम् इति ।
 यदि वा कानि चित् वर्णाश्रयाणि अपि प्रत्ययलक्षणेन भवन्ति तथा च इदम् अपि भविष्यति ।
 अथ वा अविशेषेण अलुकम् उक्त्वा हलि न इति वक्ष्यामि ।
 यदि अविशेषेण अलुकम् उक्त्वा हलि न इति उच्यते बिदानाम् अपत्यम् बहवः माणवकाः बिदाः अत्र अपि प्राप्नोति ।
 अस्तु ।
 पुनः अस्य युवबहुत्वे वर्तमानस्य लुक् भविष्यति ।
 पुनः अलुक् कस्मात् न भवति ।
 समर्थानाम् प्रथमस्य गोत्रप्रत्ययान्तस्य अलुक् उच्यते ।
 न च एतत् समर्थानाम् प्रथमम् गोत्रप्रत्ययान्तम् ।
 किम् तर्हि ।
 द्वितीयम् अर्थम् उपसङ्क्रान्तम् ।
 अवश्यम् च एतत् एवम् विज्ञेयम् अत्रिभरवाजिका वसिष्ठकश्यपिका भृग्वङ्गिरसिकाकुत्सकुशिकिका इति एवमर्थम् ।
 गर्गभार्गविकाग्रहणम् वा नियमार्थम् ।
 अथ वा गर्गभार्गविकाग्रहणम् नियमार्थम् भविष्यति ।
 एतस्य एव द्वितीयम् अर्थम् उपसङ्क्रान्तस्य अलुक् भवति न अन्यस्य इति ।
 यत् अपि उच्यते एकवचनद्विवचनान्तस्य प्रवृत्तौ बहुषु लोपः यूनि वक्तव्यः ।
 अञ् यः बहुषु यञ् यः बहुषु इति उच्यमानः लुक् न प्राप्नोति ।
 मा भूत् एवम् अञ् यः बहुषु यञ् यः बहुषु इति ।
 अञन्तम् यद् बहुषु यञन्तम् यत् बहुषु इति भविष्यति ।
 ननु च उक्तम् न एवम् शक्यम् ।
 इह हि दोषः स्यात् ।
 काश्यपप्रतिकृतयः काश्यपाः इति ।
 न एषः दोषः ।
 लौकिकस्य तत्र गोत्रस्य ग्रहणम् न च एतत् लौकिकम् गोत्रम् ।
 यदि अञन्तम् यद् बहुषु यञन्तम् यत् बहुषु इति एवम् उच्यते बिदानाम् अपत्यम् माणवकः बैदः बैदौ अत्र अपि प्राप्नोति ।
 अलुक् अत्र लिकम् बाधिष्यति ।
 अलुकि च कृते पुनः लुकः निमित्तम् न अस्ति इति कृत्वा पुनः लुक् न भविष्यति ।
 उक्तम् वा ।
 किम् उक्तम् ।
 आपत्यः वा गोत्रम् ।
 परमप्रकृतेः च आपत्यः ।
 आपत्यात् जीवद्वंश्यात् स्वार्थे द्वितीयः युवसञ्ज्ञः ।
 सः च अस्त्रियाम् ।
 एकगोत्रग्रहणानर्थक्यम् च ।
 बहुवचनलोपिषु च सिद्धम् इति ।
 तत्र बिदानाम् अपत्यम् माणवकः इति विगृह्य बिदशब्दात् द्व्येकयोः उत्पत्तिः भविष्यति ।
 बैदः बैदौ ।
 बैदस्य अपत्यम् बहवः माणवकाः इति विगृह्य बिदशब्दात् बहुषु उत्पत्तिः भविष्यति ।
 बिदा इति अविरविकन्यायेन ।
 यूनि लुक् अचि इति चेत् प्रत्ययस्य अयथेष्टप्रसङ्गः ।
 यूनि लुक् अचि इति चेत् प्रत्ययस्य अयथेष्टम् प्राप्नोति ।
 अनिष्टे प्रत्यये अवस्थिते लुक् ।
 अनिष्टप्रत्ययस्य श्रवणम् प्रस्ज्येत ।
 सिद्धम् तु अविशेषेण लुग्वचनम् हलि च प्रतिषेधः ।
 सिद्धम् एतत् ।
 कथम् ।
 अविशेषेण लुकम् उक्त्वा हलि न इति वक्ष्यामि ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् यूनि लुक् अचि इति चेत् प्रत्ययस्य अयथेष्टप्रसङ्गः इति ।
 न एषः दोषः. अचि इति न एषा परसप्तमी ।
 का तर्हि ।
 विषयसप्तमी ।
 अजादौ विषये इति ।
 तत्र अचि विषये लुके कृते यः यतः प्रत्ययः प्राप्नोति सः ततः भविष्यति ।
 कानि पुनः अस्य योगस्य प्रयोजनानि ।
 प्रयोजनम् सौवीरगोत्रेभ्यः णठक्छाः ।
 ण ।
 फाण्टाहृतेः अपत्यम् माणवकः फाण्टाहृतः ।
 फाण्टहृतस्य यूनः छात्राः फाण्टाहृताः ।
 ण ।
 ठक् ।
 भागवित्तेः अपत्यम् माणवकः भागवित्तिकः ।
 भागवित्तिकस्य यूनः छात्राः भागवित्ताः ।
 ठक् ।
 तैलायनेः अपत्यम् माणवकः तैलायनीयः ।
 तैलायनीय यूनः छात्राः तैलायनीयाः ।
 इञ्ण्यौ सर्वत्र ।
 इञ्ण्यौ सर्वत्र प्रयोजनम् ।
 औपगवेः यूनः छात्राः औपगवीयाः ।
 वृद्धवदतिदेशे सति इञः गोत्रे इति अण् प्राप्नोति ।
 न एषः दोषः ।
 प्रत्याख्यायते असौ अतिदेशः ।
 कथम् यानि प्रयोजनानि ।
 तानि ज्ञापकेन सिद्धानि ।
 यत्खच्छान्तात् तर्हि इञः प्रयोजनम् ।
 यत् ।
 श्वशुरस्य अपत्यम् श्वशुर्यः ।
 श्वशुर्यस्य अपत्यम् श्वाशुरिः ।
 श्वाशुरेः यूनः छात्राः श्वाशुराः ।
 यत् ।
 ख ।
 कुलस्य अपत्यम् कुलीनः ।
 कुलीनस्य अपत्यम् कौलीनिः ।
 कौलीनेः यूनः छात्राः कौलीनाः ।
 ख ।
 छ ।
 स्वसुः अपत्यम् स्वस्रीयः ।
 स्वस्रीयस्य अपत्यम् स्वास्रीयिः ।
 स्वास्रीयेः यूनः छात्राः स्वास्रीयाः ।
 एतानि अपि हि न सन्ति प्रयोजनानि ।
 अत्र अपि यूनि श्वशुर्यः कुलीनः स्वस्रीयः इति एव भवितव्यम् ।
 उक्तम् एतत् अणिञोः लुकि अब्राह्मणगोत्रमात्रात् युवप्रत्ययस्य उपसङ्ख्यानम् इति ।
 अब्राह्मणगोत्रमात्रात् इति उच्यते ।
 न च एतत् अब्राह्मणगोत्रमात्रम् ।
 अब्राह्मणगोत्रमात्रात् इति न अयम् पर्युदासः यत् अन्यत् ब्राह्मणगोत्रमात्रात् इति ।
 किम् तर्हि प्रसज्य अयम् प्रतिषेधः ब्राह्मणगोत्रमात्रात् न इति ।
 अवश्यम् च एतत् एवम् विज्ञेयम् मायुरिः कापोतिः कापिञ्जलिः इति एवमर्थम् ।
 एवम् तर्हि अण्ण्यौ सर्वत्र प्रयोजनम् ।
 अण् ।
 ग्लुचुकायनेः अपत्यम् माणवकः ग्लौचुकायनः ।
 ग्लौचुकायनस्य यूनः छात्राः ग्लौचुकायनाः ।
 ण्यः च कापिञ्जलाद्यर्थम् ।
 कापिञ्जलेः अपत्यम् माणवकः कापिञ्जलाद्यः ।
 तस्य यूनः छात्राः कापिञ्जलादाः ।
 प्राग्दीव्यतोधिकारे यूनः वृद्धवदतिदेशः । प्राग्दीव्यतोधिकारे यूनः वृद्धवदतिदेशः कर्तव्यः ।
 युवा वृद्धवत् भवति इति वक्तव्यम् ।
 गार्ग्यायणानाम् समूहः गार्ग्याणकम् ।
 गार्ग्यायणानाम् किम् चित् गार्ग्याणकम् ।
 गार्ग्यायणः भक्तिः अस्य गार्ग्यायणकः ।
 गोत्राश्रयः वुञ् यथा स्यात् ।
 यदि वृद्धवदतिदेशः क्रियते औपगवेः यूनः छात्राः औपगवीयाः इति इञः गोत्रे इति अण् प्राप्नोति ।
 यदि पुनः युवा वृद्धवत् इति अनेन अनुत्पत्तिः अतिदिश्येत ।
 कथम् पुनः युवा वृद्धवत् इति अनेन अनुत्पत्तिः शक्या अतिदेष्टुम् ।
 वतिनिर्देशः अयम् कामचारः च वतिनिर्देशे वाक्यशेषम् समर्थयितुम् ।
 तत् यथा उशीनरवत् मद्रेषु यवाः ।
 सन्ति न सन्ति इति ।
 मातृवत् अस्याः कलाः ।
 सन्ति न सन्ति इति ।
 एवम् इह अपि युवा वृद्धवत् भवति वृद्धवत् न भवति इति एवम् वाक्यशेषम् समर्थयिष्यामहे ।
 यथ गोत्रे युवप्रत्ययः न भवति एवम् प्राग्दीव्यतोधिकारे यूनि अपि न भवति इति ।
 तत् वक्तव्यम् ।
 यदि अपि एतत् उच्यते अथ वा एतर्हि यूनि लुक् इति एतत् न क्रियते ।
 कथम् तर्हि फक्फिञोः अन्यतरस्याम् इति ।
 फक्फिञ्वर्ती युवा वा वृद्धवत् भवति इति वक्ष्यामि ।
 यदा तर्हि न वृद्धवत् तदा गार्ग्यायणानाम् समूहः गार्ग्याणकम् गार्ग्यायणानाम् किम् चित् गार्ग्याणकम् गार्ग्यायणः भक्तिः अस्य गार्ग्यायणकः गोत्राश्रयः वुञ् न प्राप्नोति ।
 यदि पुनः युवा वृद्धवत् इति अनेन अर्थः अतिदिश्येत ।
 प्राग्दीव्यतोधिकारेयूनः वृद्धवत् अर्थः भवति इति ।
 तत् वक्तव्यम् ।
 यदि अपि एतत् उच्यते अथ वा एतर्हि यूनि लुक् इति एतत् न करिष्यते ।
 कथम् तर्हि फक्फिञोः अन्यतरस्याम् इति ।
 फक्फिञ्वर्ती युवार्थः वा वृद्धवत् भवति इति वक्ष्यामि ।
 यदा तर्हि न वृद्धवत् तदा गार्ग्यायणानाम् समूहः गार्ग्याणकम् गार्ग्यायणानाम् किम् चित् गार्ग्याणकम् गार्ग्यायणः भक्तिः अस्य गार्ग्यायणकः गोत्राश्रयः वुञ् न प्राप्नोति ।
 एवम् तर्हि राजन्यात् वुञ् मनुष्यात् च ज्ञापकम् लौकिकम् परम् ।
 यत् अयम् वुञ्विधौ राजन्यमनुष्ययोः ग्रहणम् करोति तत् ज्ञापयति आचार्यः लौकिकम् परम् गोत्रग्रहणम् इति ।
 युवा च लोके गोत्रम् इति उपचर्यते ।
 किङ्गोत्रः असि माणवकः ।
 गार्ग्यायणः ।
 किङ्गोत्रः असि माणवकः ।
 वात्स्यायनः ।
 यदि एतत् ज्ञाप्यते औपगवेः यूनः छात्राः औपगवीयाः गोत्राश्रयः इञः गोत्रे इति अण् प्राप्नोति ।
 सामुहिकेषु ज्ञापकम् ।
 यदि सामुहिकेषु ज्ञापकम् गार्ग्यायणानाम् किम् चित् गार्ग्याणकम् गार्ग्यायणः भक्तिः अस्य गार्ग्यायणकः गोत्राश्रयः वुञ् न प्राप्नोति ।
 वुञ्विधौ ज्ञापकम् ।
 वुञ्विधौ ज्ञापकम् शालङ्केः यूनः छात्राः शालङ्काः इञः गोत्रे इति अण् न प्राप्नोति ।
 अस्तु तर्हि अविशेषेण ।
 कथम् औपगवेः यूनः छात्राः औपगवीयाः ।गोत्रेण इञम् विशेषयिष्यामः ।
 गोत्रे यः इञ् विहितः इति ।
 तस्य इदम् इति अपत्ये अपि ।
 तस्य इदम् इति अपत्ये अपि अण् सिद्धः ।
 तस्येदंविशेषाः हि एते अपत्यम् समूहः विकारः तस्य निवासः इति ।
 किम् अर्थम् तर्हि इदम् उच्यते ।
 बाधनार्थम् कृतम् भवेत् ।
 ये तस्य बाधकाः तद्बाधनार्थम् ।
 कथम् पुनः अशैषिकः शैषिकम् बाधेत ।
 उत्सर्गः शेषः एव असौ । यः हि उत्सर्गः सः अपि शेषः एव ।
 अथ एतस्मिन् बाधकबाधने सति किम् प्रयोजनम् ।
 वृद्धानि अस्य प्रयोजनम् ।
 वृद्धानि प्रयोजयन्ति ।
 भानोः अपत्यम् भानवः ।
 श्यामगोः अपत्यम् श्यामगवः ।
 कथम् पुनः इच्छता अपि अपवादः प्राप्नुवन् शक्यः बाधितुम् ।
 तस्यग्रहणसामर्थ्यात् ।
 किम् इदम् भवान् अध्यारुह्य तस्यग्रहणस्य एव प्रयोजनम् आह न पुनः सर्वस्य एव योगस्य ।
 अवश्यम् उत्तराथम् अर्थनिर्देशः कर्तव्यः ।
 समर्थविभक्तिः अपि तर्हि अवश्यम् उत्तरार्थम् प्रतिनिर्देष्टव्या ।
 एवम् तर्हि योगविभागकरणसामर्थ्यात् ।
 इतरथा हि तस्य अपत्यम् अतः इञ् भवति इति एव ब्रूयात् ।
 पुंलिङ्गेन अयम् निर्देशः क्रियते एकवचनान्तेन च ।
 तेन पुंलिङ्गात् एव उत्पत्तिः स्यात् एकवचनान्तात् च ।
 स्त्रीनपुंसकलिङ्गात् द्विवचनबहुवचनान्तात् च इदम् न स्यात् ।
 तद्धितार्थनिर्देशे लिङ्गवचनम् अप्रमाणम् तस्य अविवक्षितत्वात् ।
 तद्धितार्थनिर्देशे लिङ्गवचनम् अप्रमाणम् ।
 किम् कारणम् ।
 तस्य अविवक्षितत्वात् ।
 न अत्र निर्देशः तन्त्रम् ।
 कथम् पुनः तेन एव च नाम निर्देशः क्रियते तत् च अतन्त्रम् स्यात् ।
 तत्कारी च भवान् तद्द्वेषी च ।
 नान्तरीयकत्वात् अत्र पुंलिङ्गेन निर्देशः क्रियते एकवचनान्तेन च. अवश्यम् कया चित् विभक्त्या केन चित् वचनेन निर्देशः कर्तव्य इति ।
 तत् यथा ।
 कः चित् अन्नार्थी शालिकलापम् सपलालम् सतुषम् आहरति नान्तयीयकत्वात् ।
 सः यावत् आदेयम् तावत् आदाय तुषपलालानि उत्सृजति ।
 तथा कः चित् मांसार्थी मत्स्यान् सकण्टकान् सशकलान् आहरति नान्तयीयकत्वात् ।
 सः यावत् आदेयम् तावत् आदाय शकलकण्टकान् उत्सृजति ।
 एवम् इह अपि नान्तरीयकत्वात् पुंलिङ्गेन निर्देशः क्रियते एकवचनान्तेन च. न हि अत्र निर्देशः तन्त्रम् ।
 सर्वनामनिर्देशे विशेषासम्प्रत्ययः सामान्यनिर्देशात् ।
 सर्वनामनिर्देशे विशेषस्य असम्प्रत्ययः ।
 किम् कारणम् ।
 सामान्यनिर्देशात् ।
 सर्वनाम्ना अयम् निर्देशः क्रियते ।
 सरनाम च सामान्यवाचि ।
 तेन सामान्यवाचिनः एव उत्पत्तिः स्यात् ।
 विशेषवाचिनः न स्यात् ।
 सामान्यचोदनाः तु विशेषेषु ।
 सामान्यचोदनाः तु विशेषेषु अवतिष्ठन्ते ।
 तत् यथा गौः अनूबध्यः अजः अग्नीषोमीयः इति आकृतौ चोदितायाम् द्रव्ये आरम्भणालम्भनप्रोक्षणविशसनादीनि क्रियन्ते ।
 विषमः उपन्यासः ।
 अस्ति कारणम् येन एतत् एवम् भवति ।
 किम् कारणम् ।
 असम्भवात् ।
 आकृतौ आरम्भणादीनाम् सम्भवः न अस्ति इति कृत्वा आकृतिसहचरिते द्रव्ये आरम्भणादीनि क्रियन्ते ।
 इदम् अपि एवञ्जातीयकम् एव ।
 असम्भवात् सामान्यवाचिनः उत्पत्तौ विशेषवाचिनः उत्पत्तिः भविष्यति ।
 अपत्याभिधाने स्त्रीपुंलिङ्गस्य अप्रसिद्धिः नपुंसकत्वात् ।
 अपत्याभिधाने स्त्रीपुंलिङ्गस्य अप्रसिद्धिः ।
 किम् कारणम् ।
 नपुंसकलिङ्गत्वात् ।
 अपत्यम् नपुंसकलिङ्गम् ।
 तेन नपुंसकलिङ्गस्य एव अभिधानम् स्यात् ।
 स्त्रीपुंलिङ्गस्य न स्यात् ।
 ननु च इदम् पुरस्तात् एव चोदितम् परिहृतम् च ।
 उत्पत्तिः तत्र चोद्यते ।
 इह पुनः उत्पन्नेन अभिधानम् चोद्यते ।
 सिद्धम् तु प्रजनस्य विवक्षितत्वात् ।
 सिद्धम् एतत् ।
 कथम् ।
 प्रजनस्य विवक्षितत्वात् ।
 प्रजनः अत्र विवक्षितः सः च सर्वलिङ्गः ।
 किम् पुनः कारणम् समानायाम् प्रवृत्तौ अपत्यम् नपुंसकलिङ्गम् प्रजनः सर्वलिङ्गः ।
 एकार्थे शब्दान्यत्वात् दृष्टम् लिङ्गान्यत्वम् ।
 एकार्थे शब्दान्यत्वात् लिङ्गान्यत्वम् दृश्यते ।
 तत् यथा पुष्यः तारकाः नक्षत्रम् ।
 गेहम् कुटी मठः इति ।
 अवयवान्यत्वात् च ।
 अवयवान्यत्वात् च लिङ्गान्यत्वम् दृश्यते ।
 तत् यथा कुटी कुटीरः शमी शमीरः शुण्डा शुण्डारः ।
 अवयवान्यत्वात् किल लिङ्गान्यत्वम् स्यात् किम् पुनः यत्र शब्दान्यत्वम् अपि ।
 किमर्थम् इदम् उच्यते ।
 उत्पादयितारम् प्रति अपत्ययोगात् तस्य च विवक्षितत्वात् एकवचनम् गोत्रे ।
 उत्पादयिता उत्पादयिता अपत्येन युज्यते ।
 तस्य च विवक्षितत्वात् ।
 उत्पादयितुः सः च अभिसम्बन्धः विवक्षितः ।
 उत्पादयितारम् प्रति अपत्ययोगात् तस्य च अभिसम्बन्धस्य विवक्षितत्वात् उत्पादयितुः उत्पादयितुः अपत्याभिधाने अनेकः प्रत्ययः प्राप्नोति ।
 इष्यते च एकः एव स्यात् इति ।
 तत् च अन्तरेण यत्नम् न सिध्यति इति एकवचनम् गोत्रे ।
 एवमर्थम् इदम् उच्यते ।
 कथम् पुनः ज्ञायते उत्पादयिता उत्पादयिता अपत्येन युज्यते इति ।
 एवम् हि दृश्यते लोके ।
 पितामहस्य उत्सङ्गे दारकम् आसीनम् कः चित् पृच्छति कस्य अयम् इति ।
 सः आह देवदत्तस्य यज्ञदत्तस्य वा इति ।
 उत्पादयितारम् व्यपदिशति न आत्मानम् ।
 अस्ति प्रयोजनम् एतत् ।
 किम् तर्हि इति ।
 तत्र प्रत्ययान्तात् गोत्रे प्रतिषेधः गोत्रे नियतत्वात् ।
 तत्र प्रत्ययान्तात् गोत्रे प्रतिषेधः वक्तव्यः ।
 औपगवस्य अपत्यम् इति ।
 किम् कारणम् ।
 गोत्रे नियतत्वात् ।
 गोत्रे हि अयम् नियमः क्रियते ।
 तेन यः च असौ यथाजातीयकः च गोत्रप्रत्ययः प्राप्नोति सः एकः स्यात् ।
 कः च प्राप्नोति ।
 यः प्रत्ययान्तात् ।
 परमप्रकृतेः च उत्पत्तिः ।
 परमप्रकृतेः च उत्पत्तिः वक्तव्या ।
 अयोगात् हि न प्राप्नोति ।
 एतयोः च एव परिहारः पठिष्यति हि आचार्यः यूनि च अन्तर्हिते अप्राप्तिः इति तस्य च यथा तत्प्रत्ययान्तम् ।
 यथा तत् एव विकारावयवप्रत्ययान्तम् द्वितीयम् च तृतीयम् च विकारम् सङ्क्रामति एवम् इह अपि तत् एव अपत्यप्रत्ययान्तम् द्वितीयम् च तृतीयम् च अपत्यम् सङ्क्रमिष्यति ।
 भवेत् सिद्धम् औपगवस्य अपत्यम् औपगवः यत्र सः एव अनन्तरः इष्यते सः एव गोत्रे ।
 इदम् तु खलु न सिध्यति गर्गस्य अपत्यम् गार्ग्यः इति ।
 अत्र हि अन्यः अनन्तरः इष्यते अन्यः गोत्रे ।
 स्त्रियाम् च अनियमः ।
 स्त्रियाम् च युवत्याम् नियमः न प्राप्नोति ।
 औपगवी माणवकी ।
 नियमात् हि स्त्री पर्युदस्यते एकः गोत्रे गोत्रात् यूनि अस्त्रियाम् इति ।
 कतरस्मिन् पक्षे अयम् दोषः ।
 उत्पादयितरि अपत्ययुक्ते ।
 उत्पादयितरि तावत् अपत्ययुक्ते न दोषः ।
 उत्पादयितरि हि अपत्ययुक्ते न सर्वतः उत्पत्त्या भवितव्यम् ।
 तत्र नियमः न उपपद्यते ।
 असति नियमे न एषः दोषः ।
 सर्वेषु तर्हि अपत्ययुक्तेषु अयम् दोषः ।
 सर्वेषु हि अपत्ययुक्तेषु सर्वतः उत्पत्त्या भवितव्यम् ।
 तत्र नियमः उपपन्नः भवति ।
 सति नियमे एषः दोषः ।
 उत्पादयितरि च अपत्ययुक्ते स्त्रिया युवत्या अभिधानम् न प्राप्नोति ।
 किम् कारणम् ।
 गोत्रसञ्ज्ञा युवसञाम् बाधते ।
 गोत्रात् यूनि च अस्त्रियाम् प्रत्ययः विधीयते ।
 यूनि च अन्तर्हिते अप्राप्तिः ।
 यूनि च अन्तर्हिते नियमस्य अप्राप्तिः ।
 गार्ग्यायणस्य अपत्यम् इति ।
 कतरस्मिन् पक्षे अयम् दोषः ।
 सर्वेषु अपत्ययुक्तेषु ।
 सर्वेषु अपत्ययुक्तेषु तावत् न दोषः ।
 सर्वेषु हि अपत्ययुक्तेषु सर्वतः उत्पत्त्या भवतिव्यम् ।
 तत्र नियमः उपपन्नः भवति ।
 सति नियमे न एषः दोषः ।
 उत्पादयितरि तर्हि अपत्ययुक्ते अयम् दोषः ।
 उत्पादयितरि हि अपत्ययुक्ते परमप्रकृतेः अनन्तरात् गोत्रात् च अयोगात् न प्राप्नोति ।
 यूनः च न प्राप्नोति ।
 किम् कारणम् ।
 गोत्रात् इति नियमात् ।
 सन्तु तर्हि कथम् पुनः ज्ञायते सर्वे अपत्ययुक्ताः इति ।
 एवम् हि याज्ञिकाः पठन्ति ।
 दशपुरुषानूकम् यस्य गृहे शूद्राः न विद्येरन् सः सोमम् पिबेत् इति ।
 यदि च सर्वे अपत्ययुक्ताः भवन्ति ततः एतत् उपपन्नम् भवति ।
 कथम् यत् उक्तम् पितामहस्य उत्सङ्गे दारकम् आसीनम् कः चित् पृच्छति कस्य अयम् इति ।
 सः आह देवदत्तस्य यज्ञदत्तस्य वा इति ।
 उत्पादयितारम् व्यपदिशति न आत्मानम् इति ।
 उत्पत्तिः तस्य विवक्षिता ।
 सर्वेषाम् न इदम् अपत्यम् ।
 देवदत्तः तु अस्य उत्पादयिता इति ।
 अथ सर्वेषु अपत्ययुक्तेषु किम् अनेन क्रियते एकः गोत्रे इति ।
 सर्वेषाम् अपत्ययोगात् प्रत्ययान्तात् गोत्रे प्रतिषेधार्थम् एकः गोत्रे ।
 सर्वेषाम् अपत्ययोगात् प्रत्ययान्तात् गोत्रे प्रतिषेधार्थम् एकः गोत्रे इति उच्यते ।
 अस्ति प्रयोजनम् एतत् ।
 किम् तर्हि इति ।
 न तु ज्ञायते कः एकः भवति यः वा परमप्रकृतेः यः वा अनन्तरात् इति ।
 नियमानुपपत्तिः च ।
 नियमः च न उपपद्यते ।
 किम् कारणम् ।
 न हि एकस्मिन् अपत्ये अनेकप्रत्ययप्राप्तिः ।
 न हि एकस्मिन् अपत्ये अनेकप्रत्ययः प्राप्नोति ।
 किम् तर्हि ।
 अपत्यान्तरे शब्दान्तरात् प्रत्ययान्तरप्राप्तिः ।
 अपत्यान्तरे अपत्यान्तर शब्दान्तरात् शब्दान्तरात् प्रत्ययान्तरम् प्रत्ययान्तरम् प्राप्नोति ।
 फकन्तात् इञ् इञन्तात् फक् इति फगिञोः दाशतयी प्रत्ययमाला प्राप्नोति ।
 कतरस्मिन् पक्षे अयम् दोषः ।
 सर्वेषु अपत्ययुक्तेषु ।
 सर्वेषु अपत्ययुक्तेषु तावत् न दोषः ।
 सर्वेषु हि अपत्ययुक्तेषु सर्वतः उत्पत्त्या भवतिव्यम् ।
 तत्र नियमः उपपन्नः भवति ।
 सति नियमे न एषः दोषः ।
 उत्पादयितरि तर्हि अपत्ययुक्ते अयम् दोषः ।
 उत्पादयितरि हि अपत्ययुक्ते न सर्वतः उत्पत्त्या भवतिव्यम् ।
 तत्र नियमः न उपपद्यते ।
 असति नियमे एषः दोषः ।
 उत्पादयितरि च अपत्ययुक्ते न दोषः ।
 कथम् ।
 अपत्यम् समुदायः चेत् नियमः अत्र समीक्षितः ।
 तस्मिन् सुबहवः प्राप्ताः ।
 नियमः अस्य भविष्यति । अपत्यम् इति सर्वम् उपग्वादिपितृकम् अपत्यम् समीक्षितम् ।
 तस्मिन् सुबहवः प्रत्ययाः प्राप्ताः ।
 नियमः अस्य भविष्यति एकः गोत्रे इति ।
 यत् अपि उच्यते स्त्रियाम् च अनियमः इति एवम् वक्ष्यामि ।
 गोत्रात् यूनि प्रत्ययः भवति ।
 स्त्रियाम् न इति ।
 एवम् अपि स्त्रियाः युवत्याः अभिधानम् न प्राप्नोति ।
 एवम् तर्हि एवम् वक्ष्यामि ।
 गोत्रात् यूनि प्रत्ययः भवति ।
 स्त्रियाम् लुक् ।
 एवम् अपि औपगवी माणविका अनुपसर्जनात् इति ईकारः न प्राप्नोति ।
 मा भूत् एवम् अण् यः अनुपसर्जनम् इति ।
 अणन्तात् अनुपसर्जनात् इति एवम् भविष्यति ।
 न एवम् शक्यम् ।
 इह हि दोषः स्यात् ।
 काशकृत्स्निन प्रोक्ता मीमांसा काशकृत्स्नी ।
 ताम् अधीते काशकृत्स्ना ब्राह्मणी ।
 अणन्तात् इति ईकारः प्रसज्येत ।
 न एषः दोषः ।
 अध्येत्र्याम् अभिधेयायाम् अणः ईकारेण भवितव्यम् ।
 यः च अत्र अध्येत्र्याम् अभिधेयायाम् अण् लुप्तः सः यः च श्रूयते उत्पन्नः तस्मात् ईकारः इति कृत्वा पुनः न भविष्यति ।
 इह तर्हि औपगवी माणविका भार्या अस्य औपगवीभार्यः जातिलक्षणः पुंवद्भावप्रतिषेधः न प्राप्नोति ।
 मा भूत् एवम् ।
 वृद्धिनिमित्तस्य इति एवम् भविष्यति ।
 यः तर्हि न वृद्धिनिमित्तः ।
 ग्लुचुकायनी माणविका भार्या अस्य ग्लुचुकायनीभार्यः ।
 तस्मात् स्त्रियाः युवत्याः युवसञ्ज्ञा एव पर्युदसितव्या ।
 तस्याम् च पर्युदस्तायाम् गोत्रप्रत्ययान्तम् एतत् यूनि वर्तते ।
 इह उत्पादयितरि अपत्ययुक्ते प्रत्ययान्तात् प्रतिषेधः वक्तव्यः परमप्रकृतेः च उत्पत्तिः वक्तव्या ।
 सर्वेषु अपत्ययुक्तेषु प्रत्ययान्तात् प्रतिषेधः वक्तव्यः ।
 तस्मात् प्रतिषेधः ।
 तस्मात् प्रतिषेधः वक्तव्यः ।
 सञ्ज्ञाकारिभ्यः वा प्रत्ययोत्पत्तिः ।
 अथ वा सञ्ज्ञाकारिभ्यः प्रत्ययोत्पत्तिः वक्तव्या ।
 यदि सञ्ज्ञाकारिभ्यः प्रत्ययोत्पत्तिः उच्यते कथम् गार्ग्यायणः वात्स्यायनः इति ।
 गोत्रात् यूनि च ।
 गोत्रात् यूनि इति एतत् वक्तव्यम् ।
 तत् च जात्यादिनिवृत्त्यर्थम् ।
 तत् च अवश्यम् सञ्ज्ञाकारिग्रहणम् कर्तव्यम् ।
 किम् प्रयोजनम् ।
 जात्यादिनिवृत्त्यर्थम् ।
 जात्यादिभ्यः उत्पत्तिः मा भूत् इति ।
 जातिः न वर्तते ।
 सङ्ख्या न वर्तते ।
 सर्वनाम न वर्तते ।
 जातिः न वर्तते ।
 काकस्य अपत्यम् कुररस्य अपत्यम् इति ।
 सङ्ख्या न वर्तते ।
 नवानाम् अपत्यम् दशानाम् अपत्यम् इति ।
 सर्वनाम न वर्तते ।
 सर्वेषाम् अपत्यम् विश्वेषाम् अपत्यम् इति ।
 यत् तावत् उच्यते जातिः न वर्तते ।
 काकस्य अपत्यम् कुररस्य अपत्यम् इति ।
 येन एव हेतुना एकः काकः तेन एव हेतुना द्वितीयः तृतीयः च काकः भविष्यति ।
 यत् अपि उच्यते सङ्ख्या न वर्तते ।
 नवानाम् अपत्यम् दशानाम् अपत्यम् इति ।
 सङ्ख्येयम् अपेक्ष्य सङ्ख्या प्रवर्तते ।
 तत् सापेक्षम् सापेक्षम् च असमर्थम् भवति इति असामर्थ्यात् न भविष्यति ।
 यत् अपि उच्यते सर्वनाम न वर्तते ।
 सर्वेषाम् अपत्यम् विश्वेषाम् अपत्यम् इति ।
 निर्देश्यम् अपेक्ष्य सर्वनाम वर्तते ।
 तत् सापेक्षम् सापेक्षम् च असमर्थम् भवति इति असामर्थ्यात् न भविष्यति ।
 यत् तावत् उच्यते येन एव हेतुना एकः काकः तेन एव हेतुना द्वितीयः तृतीयः च काकः भविष्यति इति ।
 न एतत् विवदामहे काकः न काकः इति ।
 किम् तर्हि ।
 येन एव हेतुना एतत् वाक्यम् भवति काकस्य अपत्यम् कुररस्य अपत्यम् इति तेन एव हेतुना वृत्तिः अपि प्राप्नोति ।
 यद् अपि उच्यते सङ्ख्येयम् अपेक्ष्य सङ्ख्या प्रवर्तते ।
 तत् सापेक्षम् सापेक्षम् च असमर्थम् भवति इति ।
 भवति वै कस्य चित् अर्थात् प्रकरणात् वा अपेक्ष्यम् निर्ज्ञातम् ।
 यदा निर्ज्ञातम् तदा वृत्तिः प्राप्नोति ।
 यद् अपि उच्यते निर्देश्यम् अपेक्ष्य सर्वनाम वर्तते ।
 तत् सापेक्षम् सापेक्षम् च असमर्थम् भवति इति ।
 भवति वै कस्य चित् अर्थात् प्रकरणात् वा अपेक्ष्यम् निर्ज्ञातम् ।
 यदा निर्ज्ञातम् तदा वृत्तिः प्राप्नोति ।
 एवम् तर्हि अनभिधानात् जात्यादिभ्यः उत्पत्तिः न भविष्यति ।
 तत् च अवश्यम् अनभिधानम् आश्रयितव्यम् ।
 क्रियमाणे अपि हि सञ्ज्ञाकारिग्रहणे यत्र जात्यादिभ्यः उत्पद्यमानेन प्रत्ययेन अर्थस्य अभिधानम् भवति भवति तत्र उत्पत्तिः ।
 तत् यथा ।
 कुतः चरति मायूरिः केन कापिञ्जलिः कृशः आहेयेन च दष्टस्य पाञ्चिः सुतमसः मतः ।
 तादायनिः , यादायनिः , कैमायनिः इति ।
 तत् एतत् अनन्यार्थम् सञ्ज्ञाकारिग्रहणम् वा कर्तव्यम् प्रत्ययान्तात् व प्रतिषेधः वक्तव्यः ।
 उभयम् न कर्तव्यम् ।
 गोत्रग्रहणम् न करिष्यते ।
 एकः अपत्ये प्रत्ययः भवति इति एव ।
 यदि च इदानीम् प्रत्ययान्तात् अपि प्रत्ययः स्यात् न एकः अपत्ये प्रत्ययः स्यात् ।
 यदि गोत्रग्रहणम् न क्रियते कथम् गार्ग्यायणः वात्स्यायनः इति ।
 वक्तव्यम् एव एतत् गोत्रात् यूनि अस्त्रियाम् इति ।
 अथ अपि गोत्रग्रहणम् क्रियते एवम् अपि न दोषः ।
 न एकग्रहणेन प्रत्ययः अभिसम्बध्यते एकः गोत्रे प्रत्ययः भवति इति ।
 किम् तर्हि ।
 प्रकृतिः अभिसम्बध्यते एका प्रकृतिः गोत्रे प्रत्ययम् उत्पादयति ।
 यदि च इदानीम् प्रत्ययान्तात् अपि प्रत्ययः स्यात् न एका प्रकृतिः गोत्रे प्रत्ययम् उत्पादयेत् ।
 अथ वा अस्थाने अयम् यत्नः क्रियते ।
 न हि इदम् लोकात् भिद्यते ।
 लोके सञ्ख्याम् प्रवर्तमानाम् उपचरन्ति एकः इति वा प्रथमः इति वा ।
 यावत् ब्रूयात् प्रथमः अपत्ये प्रत्ययम् उत्पादयति तावत् एकः गोत्रे इति ।
 इञः वृद्धावृद्धाभ्याम् फिञ्फिनौ विप्रतिषेधेन ।
 इञः वृद्धावृद्धाभ्याम् फिञ्फिनौ भवतः विप्रतिषेधेन ।
 इञः अवकाशः दाक्षिः प्लाक्षिः ।
 फिञः अवकाशः तादायनिः यादायनिः ।
 इह उभयम् प्राप्नोति तापसायनिः साम्मितिकायनिः ।
 फिनः अवकाशः त्वचायनिः स्रुचायनिः ।
 इञः सः एव ।
 इह उभयम् प्राप्नोति ग्लुचुकायनिः मुलुचुकायनिः ।
 फिञ्फिनौ भवतः विप्रतिषेधेन ।
 इह कस्मात् न भवति दाक्षिः प्लाक्षिः ।
 बहुलवचनात् ।
 तद्राजः च ।
 तद्राजः च इञः भवति विप्रतिषेधेन ।
 तद्राजसय अवकाशः ऐक्ष्वकः ।
 इञः सः एव ।
 इह उभयम् प्राप्नोति पाञ्चालः वैदेहः वैदर्भः ।
 तद्राजः भवति विप्रतिषेधेन ।
 बाह्वादिप्रभृतिषु येषाम् दर्शनम् गोत्रभावे लौकिके ततः अन्यत्र तेषाम् प्रतिषेधः ।
 बाह्वादिप्रभृतिषु येषाम् दर्शनम् गोत्रभावे लौकिके ततः अन्यत्र तेषाम् प्रतिषेधः वक्तव्यः ।
 बाहोः अपत्यम् बाहिः ।
 यः हि बाहुः नाम बाहवः तस्य भवति ।
 नडस्य अपत्यम् नाडायनः ।
 यः हि नडः नाम नाडिः तस्य भवति ।
 सम्बन्धिशब्दप्रत्ययानाम् तत्सदृशात् प्रतिषेधः ।
 सम्बन्धिशब्दप्रत्ययानाम् च तत्सदृशात् प्रतिषेधः वक्तव्यः ।
 श्वशुरस्य अपत्यम् श्वशुर्यः ।
 यः हि श्वशुरः नाम श्वाशुरिः तस्य भवति ।
 प्रत्ययग्रहणेन न अर्थः ।
 सम्बन्धिशब्दानाम् तत्सदृशात् प्रतिषेधः इति एव ।
 इदम् अपि सिद्धम् भवति ।
 मातृपितृभ्याम् स्वसा ।
 मातृष्वसा ।
 अन्या मातृस्वसा इति ।
 सुधातृव्यासयोः ।
 सुधातृव्यासयोः इति वक्तव्यम् सौधातकिः , वयासकिः शुकः ।
 अत्यल्पम् इदम् उच्यते ।
 सुधातृव्यासवरुडनिषादचण्डालबिम्बानाम् इति वक्तव्यम् सौधातकिः , वैयासिकः शुकः , वारुडकिः , नैषादकिः , चाण्डालकिः , बैम्बकिः ।
 तत् तर्हि वक्तव्यम् ।
 न वक्तव्यम् ।
 प्रकृत्यन्तराणि एतानि ।
 किमर्थः चकारः ।
 स्वरार्थः ।
 चितः अन्तः उन्दात्तः भवति इति अन्तोदात्तत्वम् यथा स्यात् ।
 अथ ञकारः किमर्थः ।
 ञकारः वृद्ध्यर्थः ।
 ञ्णिति इति वृद्धिः यथा स्यात् ।
 एकेन ककारेण उभयम् सिद्धम् ।
 अवश्यम् अत्र विशेषणाऋथः अन्यः अनुबन्धः कर्तव्यः ।
 क्व विशेषणार्थेन अर्थः ।
 व्रातच्फञोः अस्त्रियाम् इति ।
 फकः इति हि उच्यमाने नाडायनः अत्र अपि प्रसज्येत ।
 अथ अपि फञः इति उच्यते एवम् अपि आश्वायनः अत्र अपि प्रसज्येत ।
 तस्मात् चकारः एव कर्तव्यः अन्तोदात्तत्वम् अपि यथा स्यात् ।
 चकारे च इदानीम् विशेषणार्थे क्रियमाणे अवश्यम् वृद्ध्यर्थः अन्यः अनुबन्धः कर्तव्यः ।
 सः च ञकारः एव कर्तव्यः सूत्रभेदः मा भूत् इति ।
 अथ क्रियमाने अपि वै चकारे अन्तोदात्तत्वम् न प्राप्नोति ।
 किम् कारणम् ।
 परत्वात् ञ्निति इति आद्युदात्तत्वम् प्राप्नोति ।
 चित्करणसामर्थ्यात् अन्तोदात्तत्वम् भविष्यति ।
 ञित्करणसामर्थ्यात् आद्युदात्तत्वम् प्राप्नोति ।
 अस्ति अन्यत् ञित्करणे प्रयोजनम् ।
 किम् ।
 वृद्ध्यर्थः ञकारः ।
 चित्करणे अपि तर्हि अन्यत् प्रयोजनम् अस्ति ।
 किम् ।
 विशेषणार्थः चकारः ।
 शक्यः अत्र विशेषणार्थः अन्यः अनुबन्धः आसङ्क्तुम् ।
 तत्र चकारानुरोधात् अन्तोदात्तत्वम् भवति ।
 वृद्ध्यर्थः अपि तर्हि अन्यः शक्यः अनुबन्धः आसङ्क्तुम् ।
 तत्र ञकारानुरोधात् आद्युदात्तत्वम् प्राप्नोति ।
 एवम् तर्हि स्वरे योगविभागः करिष्यते ।
 इदम् अस्ति ।
 चितः ।
 चितः अन्तः उदात्तः भवति ।
 ततः तद्धितस्य ।
 तद्धितस्य च चितः अन्तः उदात्तः भवति इति ।
 किमर्थम् इदम् ।
 परत्वात् ञ्निति इति आद्युदात्तत्वम् प्राप्नोति ।
 तद्बाधनार्थम् ।
 ततः कितः ।
 कितः तद्धितस्य अन्तः उदात्तः भवति ।
 किम् पुनः अत्र स्वरार्थेन चकारेण अनुबन्धेन यावता च्फञन्तात् ञ्यः विधीयते ।
 तत्र ञ्निति इति आद्युदात्तत्वेन भवितव्यम् ।
 न एतत् अस्ति ।
 बहुषु लोपे कृते अन्तोदात्तत्वम् यथा स्यात् ।
 कौञ्चायनाः इति ।
 इह के चित् द्व्येकयोः फ्यञम् विदधति बहुषु च फकम् के चित् च्फञन्तात् ञ्यम् ।
 किम् अत्र न्याय्यम् ।
 ञ्यवचनम् एव न्याय्यम् ।
 द्व्येकयोः हि फ्यञि सति बहुषु च फकि क्रौञ्जायनानाम् अपत्यम् माणवकः कौञ्जायन्यः कौञ्जायन्यौ केन यशब्दः श्रूयेत ।
 द्व्येकयोः इति उच्यमानः न प्राप्नोति ।
 इह कौञ्जायनस्य अपत्यम् बहवः माणवकाः कौञ्जायनाः केन य शब्दः न श्रूयेत ।
 द्व्येकयोः इति उच्यमानः प्राप्नोति ।
 तत् एतत् कथम् कृत्वा ञ्यवचनम् ज्यायः भवति ।
 यदि तत् न अस्ति ।
 आपत्यः वा गोत्रम् ।
 परमप्रकृतेः च आपत्यः ।
 आपत्यात् जीववञ्श्यात् स्वार्थे द्वितीयः युवसञ्ज्ञः सः च अस्त्रियाम् ।
 एकोगोत्रग्रहणानर्थक्यम् च बहुवचनलोपिषु च सिद्धम् इति ।
 सति हि तस्मिन् द्व्येकयोः अपि फ्यञि सति बहुषु च फकि न दोषः भवति ।
 तत्र कौञ्जायनानाम् अपत्यम् माणवकः इति विगृह्य कुञ्जशब्दात् द्व्येकयोः उत्पत्तिः भविष्यति ।
 कौञ्जायन्यः कौञ्जायन्यौ ।
 कौञ्जायनस्य अपत्यम् बहवः माणवकाः इति विगृह्य कुञ्जशब्दात् बहुषु उत्पत्तिः भविष्यति ।
 कौञ्जायनाः इति ।
 अनृष्यानन्तर्ये इति उच्यते ।
 तत्र इदम् सिध्यति कौशिकः विश्वामित्रः इति ।
 किम् कारणम् ।
 विश्वामित्रः तपः तेपे न अनृष्हिः स्याम् इति ।
 तत्रभवान् ऋषिः सम्पन्नः ।
 सः पुनः तपः तेपे न अनृष्हेः पुत्रः स्याम् इति ।
 तत्रभवान् गाधिः अपि ऋषिः सम्पन्नः ।
 सः पुनः तपः तेपे न अनृष्हेः पौत्रः स्याम् इति ।
 तत्रभवान् कुशिकः अपि ऋषिः सम्पन्नः ।
 तत् एतत् ऋष्यानन्तर्यम् भवति ।
 तत्र अनृष्यानन्तर्ये इति प्रतिषेधः प्राप्नोति ।
 न एषः दोषः ।
 न एवम् विज्ञायते ऋष्यानन्तर्ये न भवति इति ।
 कथम् तर्हि ।
 ऋषौ अनन्तरे न इति ।
 यदि एवम् ।
 अनृष्यानन्तर्यवचनम् अनर्थकम् सञ्ज्ञागोत्राधिकारात् ।
 अनृष्यानन्तर्यवचनम् अनर्थकम् ।
 किम् कारणम् ।
 सञ्ज्ञागोत्राधिकारात् ।
 सञ्ज्ञागोत्रे इति वर्तते ।
 कः प्रसङ्गः यत् अनन्तेरे स्यात् ।
 न एव प्राप्नोति न अर्थः प्रतिषेधेन ।
 एवम् तर्हि सिद्धे सति यत् अनृष्यानन्तर्ये इति प्रतिषेधम् शास्ति तत् ज्ञापयति आचार्यः बिदादिषु ये अनृषयः पठन्ते तेषाम् अनन्तरे अपि वृत्तिः भवति ।
 किम् एतस्य ज्ञापने प्रयोजनम् ।
 नानान्द्रः पौत्रः दौहित्रः इति एतत् सिद्धम् भवति ।
 किमर्थम् इदम् उच्यते न गर्गादिभ्यः यञ् इति एव सिद्धम् ।
 लुक् स्त्रियाम् इति वक्ष्यामि इति ।
 यदि पुनः तत्र एव उच्येत ।
 न एवम् शक्यम् ।
 आङ्गिरसग्रहणम् हि विच्छिद्येत ।
 किमर्थम् शिवादिभ्यः अण् विधीयते न यथाविहितम् एव उच्येत ।
 शिवादिभ्यः यथाविहितम् इति इयति उच्यमाने इञ् प्रसज्येत ।
 इञ् अतो यथाविहितः ।
 पुनर्वचनम् इदानीम् किमर्थम् स्यात् ।
 पुनर्वचनम् इदानीम् किमर्थम् स्यात् ।
 ये तस्य बाधकाः तद्बाधनार्थम् ।
 सः वै न अस्ति यः तम् बाधेत ।
 तत्र आरम्भसामर्थ्यात् यः विहितः न च प्राप्नोति सः भविष्यति ।
 कः च असौ ।
 अण् एव ।
 उत्तरार्थम् तर्हि अवृद्धाभ्यः नदीमानुषीभ्यः तन्नामिकाभ्यः इति ।
 अत्र यथाविहितम् इति इयति उच्यमाने ढक् प्रस्ज्येत ।
 ढक् अतः यथाविहितः ।
 पुनर्वचनम् इदानीम् किमर्थम् स्यात् ।
 ये तस्य बाधकाः तद्बाधनार्थम् ।
 सः वै न अस्ति यः तम् बाधेत ।
 तत्र आरम्भसामर्थ्यात् यः विहितः न च प्राप्नोति सः भविष्यति ।
 कः च असौ ।
 अण् एव ।
 उत्तरार्थम् एव तर्हि ऋष्यन्धकवृष्णिकुरुभ्यः च इति ।
 अत्र यथाविहितम् इति इयति उच्यमाने इञ् प्रस्ज्येत ।
 इञ् अतः यथाविहितः ।
 पुनर्वचनम् इदानीम् किमर्थम् स्यात् ।
 ये तस्य बाधकाः तद्बाधनार्थम् ।
 सः वै न अस्ति यः तम् बाधेत ।
 तत्र आरम्भसामर्थ्यात् यः विहितः न च प्राप्नोति सः भविष्यति ।
 कः च असौ ।
 अण् एव ।
 उत्तरार्थम् एव तर्हि मातुः उत् सङ्ख्यासम्भद्रपूर्वायाः , कन्यायाः कनीन च इति ।
 अत्र यथाविहितम् इति इयति उच्यमाने ढक् प्रस्ज्येत ।
 ढक् अतः यथाविहितः ।
 पुनर्वचनम् इदानीम् किमर्थम् स्यात् ।
 मातुः उकारम् वक्ष्यामि कन्यायाः कनीनभावम् इति ।
 यदि एतावत् प्रयोजनम् स्यात् तत्र एव अयम् ब्रूयात् स्त्रीभ्यः ढक् , मातुः उकारः , कन्यायाः च कनीनभावः इति ।
 इदम् तर्हि प्रयोजनम् अयम् ऋष्टिषेणशब्दः शिवादिषु पठ्यते ।
 तत्र यथाविहितम् इति इयति उच्यमाने इञ् प्रसज्येत ।
 तम् परत्वात् सेनान्तात् ण्यः बाधेत ।
 तत्र आरम्भसामर्थ्यात् इञ् प्रसज्येत ।
 पुनरण्ग्रहणात् अण् एव भवति
 ऋषिस्त्र्यणः ढग्ढ्रकौ विप्रतिषेधेन ।
 ऋषिस्त्र्यणः ढग्ढ्रकौ भवतः विप्रतिषेधेन ।
 ऋष्यणः अवकाशः वासिष्ठः, वैश्वामित्रः ।
 ढकः अवकाशः दुलि दौलेयः, बलि बालेयः ।
 इह उभयम् प्राप्नोति अत्रि , आत्रेयः ।
 स्त्र्यणः अवकाशः मकन्दिका माकन्दिकः ।
 ढ्रकः अवकाशः काणिकेरः ।
 इह उभयम् प्राप्नोति पौणिकेरः , मौद्गलिकेरः ।
 ढग्ढ्रकौ भवतः विप्रतिषेधेन ।
 द्व्यचः ढकः ढ्रग्ढञौ ।
 द्व्यचः ढक् भवति इति एतस्मात् ढ्रग्ढञौ भवतः विप्रतिषेधेन ।
 द्व्यचः ढक् भवति इति अस्य अवकाशः दात्तेयः , गौप्तेयः ।
 ढ्रकः सः एव ।
 इह उभयम् प्राप्नोति नटी नाटेरः , दासी दासेरः ।
 ढञः अवकाशः कामण्डलेयः , भाद्रबाहेयः ।
 ढकः सः एव ।
 इह उभयम् प्राप्नोति जम्बू जाम्बेयः ।
 ढ्रग्ढञौ भवतः विप्रतिषेधेन ।
 न वा ऋष्यणः पुनर्वचनम् अन्यनिवृत्त्यर्थम् ।
 न वा एषः युक्तः विप्रतिषेधः यः अयम् ऋष्यणः ढकः च ।
 किम् कारणम् ।
 ऋष्यणः पुनर्वचनम् अन्यनिवृत्त्यर्थम् ।
 सिद्धः अत्र अण् उत्सर्गेण एव ।
 तस्य पुनर्वचने एतत् प्रयोजनम् ये अन्ये तदपवादाः प्राप्नुवन्ति तद्बाधनार्थम् ।
 सः यथा एव तदपवादम् इञम् बाधते एवम् ढकम् अपि बाधेत ।
 तस्मात् ऋषिभ्यः अण्विधाने अत्र्यादिप्रतिषेधः ।
 तस्मात् ऋषिभ्यः अण्विधाने अत्र्यादिप्रतिषेधः वक्तव्यः ।
 न वक्तव्यः ।
 मध्ये अपवादाः पूर्वान् विधीन् बाधन्ते इति एवम् अयम् ऋष्यण् इञम् बाधिष्यते ढकम् न बाधिष्यते ।
 अयम् च अपि अयुक्तः विप्रतिषेधः यः अयम् ढकः ड्रग्ढञोः च. किम् कारणम् ।
 ढकः पुनर्वचनम् अन्यनिवृत्त्यर्थम् । सिद्धः अत्र ढक् स्त्रीभ्यः ढक् इति एव ।
 तस्य पुनर्वचने एतत् प्रयोजनम् ये अन्ये तदपवादाः प्राप्नुवन्ति तद्बाधनार्थम् ।
 सः यथा एव तदपवादम् तन्नामिकाणम् बाधते एवम् ढग्ढ्रञौ अपि बाधेत ।
 तस्मात् तन्नामिकाणि अद्व्यचः ।
 तस्मात् तन्नामिकाणि अद्व्यचः इति वक्तव्यम् ।
 न वक्तव्यम् ।
 मध्ये अपवादाः पूर्वान् विधीन् बाधन्ते इति एवम् अयम् ढक् तन्नामिकाणम् तदपवादम् बाधिष्यते ढ्रग्ढञौ न बाधिष्यते ।
 ऋष्यन्धकवृष्णिकुर्वणः सेनान्तात् ण्यः ।
 ऋष्यन्धकवृष्णिकुर्वणः सेनान्तात् ण्यः भवति विप्रतिषेधेन ।
 ऋष्यणः अवकाशः वासिष्ठः, वैश्वामित्रः ।
 ण्यस्य अवकाशः पाऋइषेण्यः, वारिषेण्यः ।
 जातसेनः नाम् ऋषिः तस्मात् उभयम् प्राप्नोति ।
 ण्यः भवति विप्रतिषेधेन ।
 अन्धकाणः अवकाशः श्वाफल्कः, श्वैत्रकः ।
 ण्यस्य सः एव ।
 उग्रसेनः नाम अन्धकः ।
 तस्मात् उभयम् प्राप्नोति ।
 ण्यः भवति विप्रतिषेधेन औग्रसेन्यः ।
 वृष्ण्यणः अवकाशः वासुदेवः , बालदेवः ।
 ण्यस्य सः एव ।
 व्ष्वक्सेनः नाम वृष्णिः तस्मात् उभयम् प्राप्नोति ।
 ण्यः भवति विप्रतिषेधेन वैष्वक्सेन्यः ।
 कुर्वणः अवकाशः नाकुलः , साहदेवः ।
 ण्यस्य सः एव ।
 भीमसेनः नाम कुरुः तस्मात् उभयम् प्राप्नोति ।
 ण्यः भवति विप्रतिषेधेन भैमसेन्यः ।
 सेनान्तात् ण्यः भवति विप्रतिषेधेन जातोग्रविष्वग्भीमेभ्यः इति वक्तव्यम्
 किमर्थम् स्त्रीलिङ्गेन निर्देशः क्रियते न सङ्ख्यासम्भद्रपूर्वस्य इति एव उच्येत ।
 स्त्रीलिङ्गः यः मातृशब्दः तस्मात् यथा स्यात् ।
 इह मा भूत् सम्मिमीते सम्माता, सम्मातुः अपत्यम् साम्मात्रः इति
 इदम् सर्वेषु एव स्त्रीग्रहणेषु विचार्यते ।
 स्त्रीप्रत्ययग्रहणम् वा स्यात् स्त्रीशब्दग्रहणम् वा स्त्र्यर्थग्रहणम् वा ।
 किम् च अतः ।
 यदि शब्दग्रहणम् अर्थग्रहणम् वा इडविड् ऐडद्विड् पृथ् पार्थः उशिज् आउशिजः शरत् शारदसः अत्र अपि प्राप्नोति ।
 अथ प्रत्ययग्रहणम् लैखाभ्रेयः वैमात्रेयः इति न सिध्यति ।
 अस्तु प्रत्ययग्रहणम् ।
 कथम् लैखाभ्रेयः वैमात्रेयः इति ।
 शुभ्रादिषु पाठः करिष्यते ।
 वडवायाः वृषे वाच्ये ।
 वडवायाः वृषे वाच्ये ढक् वक्तव्यः ।
 वडवायाः वृषः वाडवेयः ।
 चटकायाः पुल्म्̐लिङ्गनिर्देशः ।
 चटकायाः पुल्म्̐लिङ्गेन निर्देशः कर्तव्यः ।
 इह अपि यथा स्यात् ।
 चटकस्य अपत्यम् चाटकैरः ।
 यदि पुल्म्̐लिन्ग्निर्देशः क्रियते चटकाया अपत्यम् चाटकैरः इति न सिध्यति ।
 प्रातिपदिकग्रहणे लिङ्गविशिष्टस्य अपि ग्रहणम् भवति इति एवम् भविष्यति ।
 स्त्रियाम् अपत्ये लुक् ।
 स्त्रियाम् अपत्ये लुक् वक्तव्यः ।
 चटकायाः अपत्यम् स्त्री चटका ।
 आरग्वचनम् अनर्थकम् रका सिद्धत्वात् ।
 आरग्वचनम् अनर्थकम् ।
 किम् कारणम् ।
 रका सिद्धत्वात् ।
 गोधा आकारान्ता रक् च प्रत्ययः ।
 एवम् तर्हि सिद्धे सति यत् आरकम् शास्ति तत् ज्ञापयति आचार्यः अन्येभ्यः अपि अयम् भवति इति ।
 किम् एतस्य ज्ञापने प्रयोजनम् ।
 मौण्डारः जाण्डारः पाण्डारः इति एतत् सिद्धम् भवति इति ।
 क्षुद्राभ्यः इति उच्यते ।
 का क्षुद्रा नाम ।
 अनियतपुंस्का अङ्गहीना वा ।
 केन विहिते पितृष्वसुः ढकि लोपः इति उच्यते ।
 एतत् एव ज्ञापयति भवति पितृष्वसुः ढक् इति यत् अयम् ढकि लोपम् शास्ति ।
 ढकि लोपः इति उच्यते ।
 तत्र इदम् न सिध्यति मातृष्वस्रीयः इति ।
 न एषः दोषः ।
 एवम् वक्ष्यामि ।
 पितृष्वसुः छण् ढकि लोपः ।
 ततः मातृष्वसुः च ।
 पितृष्वसुः यत् उक्तम् तत् मातृष्वसुः भवति इति ।
 किम् पुनः तत् ।
 छण् ढकि लोपः च ।
 राज्ञः अपत्ये जातिग्रहणम् ।
 राज्ञः अपत्ये जातिग्रहणम् कर्तव्यम् ।
 राजन्यः नाम जातिः ।
 क्व मा भूत् ।
 राजनः इति ।
 व्यन्वचनम् अनर्थकम् प्रत्ययार्थाभावात् ।
 व्यन्वचनम् अनर्थकम् ।
 किम् कारणम् ।
 प्रत्ययार्थाभावात् ।
 किम् इदम् प्रत्ययार्थाभावात् इति ।
 अपत्यार्थाभावात् ।
 अपत्यम् इति वर्तते अनपत्ये च अपि सपत्ने भ्रातृव्यशब्दः वर्तते ।
 पाप्मना भ्रातृव्येण इति ।
 अस्तु तावत् अपत्यम् सपत्नः च तत्र भ्रातृव्यः इति ।
 कथम् पाप्मना भ्रातृव्येण इति ।
 उपमानात् सिद्धम् ।
 भ्रातृव्यः इव भ्रातृव्यः ।
 किमर्थः णकारः ।
 वृद्ध्यर्थः ।
 ञ्णिति इति वृद्धिः यथा स्यात् ।
 गार्गः जाल्मः ।
 गोत्रस्त्रियाः प्रत्ययस्य णित्करणानर्थक्यम् वृद्धत्वात् प्रातिपदिकस्य ।
 गोत्रस्त्रियाः प्रत्ययस्य णित्करणम् अनर्थकम् ।
 किम् कारणम् ।
 वृद्धत्वात् प्रातिपदिकस्य ।
 वृद्धम् एव एतत् प्रातिपदिकम् ।
 लुगर्थः तर्हि णकारः कर्तव्यः ।
 यत् लुगन्तम् अवृद्धम् तत्र वृद्धिः यथात् स्यात् ।
 वातण्डः जाल्मः ।
 लुगर्थम् इति चेत् न लुक्प्रतिषेधात् ।
 लुगर्थम् इति चेत् तत् न ।
 किम् कारणम् ।
 लुक्प्रतिषेधात् ।
 प्रतिषिध्यते अत्र लुक् गोत्रे अलुक् अचि इति ।
 व्यवहितत्वात् अप्रतिषेधः ।
 ईकारेण व्यवहितत्वात् प्रतिषेधः न प्राप्नोति ।
 व्यवहितत्वात् अप्रतिषेधः इति चेत् न पुंवद्भावात् ।
 व्यवहितत्वात् अप्रतिषेधः इति चेत् तत् न ।
 किम् कारणम् ।
 पुंवद्भावात् ।
 पुंवद्भावः अत्र भवति भस्य तद्धिते अढे पुंवद्भावः भवति इति ।
 फिनर्थम् तु ।
 फिनर्थम् तु णकारः कर्तव्यः ।
 यत् फिनन्तम् अवृद्धम् तत्र वृद्धिः यथा स्यात् ।
 ग्लौचुकायनः जाल्मः ।
 पुंवद्भावप्रतिषेधार्थम् च ।
 पुंवद्भावप्रतिषेधार्थम् च णकारः कर्तव्यः ।
 गार्गा भार्या अस्य गार्गाभार्यः ।
 वृद्धिनिमित्तस्य इति पुंवद्भावप्रतिषेधः यथा स्यात् ।
 गोत्रात् यूनि अस्त्रियाम् इति वचनात् अप्रयोजनम् ।
 गोत्रात् यूनि अस्त्रियाम् इति वचनात् अप्रयोजनम् एतत् भवति ।
 न अस्ति गार्गा ।
 अवंश्यत्वात् वा स्त्रियाः प्रयोजनम् ।
 अवंश्यत्वात् वा स्त्रियाः प्रयोजनम् एतत् भवति ।
 न स्त्री वंश्या ।
 अस्ति गार्गा स्त्री ।
 अपरः आह द्वौ एव वंशौ मातृवंशः पितृवंशः च ।
 यावता मातृवंशः अपि अस्ति न अस्ति गार्गा ।
 गोत्रस्त्रियाः वृद्धात् ठक् फेः छ च फाण्टाहृति इमे चत्वारः योगाः ।
 तत्र त्रयः कुत्सने त्र्तयः सौवीरगोत्रे ।
 आद्यः योगः कुत्सने एव ।
 परः सौवीरगोत्रे एव ।
 किमर्थः णकारः ।
 वृद्ध्यर्थः ।
 ञ्णिति इति वृद्धिः यथा स्यात् ।
 फाण्टाहृतः ।
 फाण्टाहृतेः प्रत्ययस्य णित्करणानर्थक्यम् वृद्धत्वात् प्रातिपदिकस्य ।
 फाण्टाहृतेः प्रत्ययस्य णित्करणम् अनर्थकम् ।
 किम् कारणम् ।
 वृद्धत्वात् प्रातिपदिकस्य ।
 वृद्धम् एव एतत् प्रातिपदिकम् ।
 पुंवद्भावप्रतिषेधार्थम् तु ।
 पुंवद्भावस्य प्रतिषेधार्थः णकारः कर्तव्यः ।
 फाण्टाहृता भार्या अस्य फाण्टाहृतभार्यः ।
 वृद्धिनिमित्तस्य इति पुंवद्भावप्रतिषेधः यथा स्यात् इति ।
 उक्तम् वा ।
 किम् उक्तम् ।
 गोत्रात् यूनि अस्त्रियाम् इति वचनात् अप्रयोजनम् ।
 अवंश्यत्वात् वा स्त्रियाः प्रयोजनम् इति ।
 वामरथस्य कण्वादिवत् स्वरवर्जम् ।
 वामरथस्य कण्वादिवद्भावः वक्तव्यः ।
 किम् अविशेषेण ।
 न इति आह ।
 स्वरम् वर्जयित्वा ।
 किम् प्रयोजनम् ।
 वामरथ्यस्य छात्राः वामरथाः ।
 कण्वादिभ्यः गोत्रे इति अण् यथा स्यात् ।
 यदि कण्वादिवत् इति उच्यते प्रत्ययाश्रयम् अनतिदिष्टम् भवति ।
 तत्र कः दोषः ।
 वामरथाः ।
 बहुषु लोपः न प्राप्नोति ।
 वामरथानाम् सङ्घः ।
 सङ्घाङ्कलक्षणेषु अञ्यञिञाम् अण् इति अण् न प्राप्नोति ।
 यदि पुनः यञ्वत् इति उच्येत ।
 एवम् अपि प्रकृत्याश्रितम् अनतिदिष्टम् भवति ।
 तत्रो कः दोषः ।
 वामरथ्यस्य छात्राः वामरथाः ।
 कण्वादिभ्यः गोत्रे इति अण् न प्राप्नोति ।
 अस्तु तर्हि कण्वादिवत् इति एव ।
 कथम् वामरथाः वामरथानाम् सङ्घः इति ।
 यत् अयम् स्वरवर्जम् इति आह तत् ज्ञापयति आचार्यः प्रत्ययाश्रितम् अपि अतिदिष्टम् भवति इति ।
 उदीचाम् अञ्विधौ तक्ष्णः अण्वचनम् ।
 उदीचाम् अञ्विधौ तक्ष्णः अण् वक्तव्यः ।
 ताक्ष्णः ।
 यदि पुनः अयम् तक्षन्शब्दः शिवादिषु पठ्येत ।
 शिवादिः इति चेत् ण्यविधिः ।
 शिवादिः इति चेत् ण्यः विधेयः ।
 ताक्ष्ण्यः इति ।
 सिद्धम् तु उदीचाम् वा ण्यवचनात् ।
 सिद्धम् एतत् ।
 कथम् ।
 उदीचाम् वा ण्यवचनात् ।
 उदीचाम् वा ण्यः भवति इति वक्तव्यम् ।
 ण्येन मुक्ते यः यतः प्राप्नोति सः ततः भविष्यति ।
 किम् इदम् कौसल्यकार्मार्ययोः विकृतयोः ग्रहणम् क्रियते ।
 एवम् विकृताभ्याम् यथा स्यात् ।
 अत्यल्पम् इदम् उच्यते कौसल्यकार्मार्याभ्याम् च इति ।
 फिञ्प्रकरणे दगुकोसलकर्मारच्छागवृषणाम् युट् च ।
 फिञ्प्रकरणे दगुकोसलकर्मारच्छागवृषणाम् युट् च इति वक्तव्यम् ।
 दगु दागव्यायनिः कोसल कौसल्यायनिः कर्मार कर्मार्यायणिः छाग छाग्यायनिः वृष वार्ष्यायणिः ।
 यदि युट् क्रियते युटि कृते अनादित्वात् आदेशः न प्राप्नोति ।
 इदम् इह सम्प्रधार्यम् ।
 युट् क्रियताम् आदेशः इति ।
 किम् अत्र कर्तव्यम् ।
 परत्वात् आदेशः ।
 नित्यः युट् ।
 कृते अपि आदेशे प्राप्नोति अकृते अपि प्राप्नोति ।
 युट् अपि अनित्यः ।
 अन्यस्य कृते आदेशे प्राप्नोति अन्यस्य अकृते ।
 शब्दान्तरस्य च प्राप्नुवन् विधिः अनित्यः भवति ।
 अन्तरङ्गः तर्हि युट् ।
 का अन्तरङ्गता ।
 उत्पत्तिसन्नियोगेन युट् उच्यते ।
 उत्पन्ने प्रत्यये प्रकृतिप्रत्ययौ आश्रित्य अङ्गस्य आदेशः उच्यते ।
 आदेशः अपि अन्तरङ्गः ।
 कथम् ।
 वक्ष्यति एतत् आयनादिषु उपदेशिवद्वचनम् स्वरसिद्ध्यर्थम् इति ।
 अनवकाशः तर्हि युट् ।
 एवम् तर्हि पूर्वान्तः करिष्यते ।
 यदि पूर्वान्तः क्रियते दागव्यायनिः ओः गुणः न प्राप्नोति ।
 अस्तु तर्हि परादिः एव ।
 ननु च उक्तम् युटि कृते अनादित्वात् आदेशः न प्राप्नोति इति ।
 न एषः दोषः ।
 सिद्धम् तु आदिष्टस्य युड्वचनात् ।
 सिद्धम् एतत् ।
 कथम् ।
 आदिष्टस्य युड्वचनात् ।
 युट् च आदिष्टस्य इति वक्तव्यम् ।
 तत् तर्हि वक्तव्यम् ।
 न वक्तव्यम् ।
 चेन सन्नियोगः करिष्यते ।
 युट् च ।
 किम् च ।
 यत् च अन्यत् प्राप्नोति ।
 किम् च अन्यत् प्राप्नोति ।
 आदेशः इति ।
 यदि पुनः अयम् कुट् परादिः क्रियेत ।
 कुटि प्रत्ययादेः आदेशानुपपत्तिः अनादित्वात् ।
 कुटि सति प्रत्ययादेः आदेशः न उपपद्यते ।
 किम् कारणम् ।
 अनादित्वात् ।
 कुटि सति अनादित्वात् आदेशः न प्राप्नोति ।
 एवम् तर्हि पूर्वान्तः करिष्यते ।
 पूर्वान्ते नलोपवचनम् ।
 यदि पूर्वान्तः क्रियते नलोपः वक्तव्यः ।
 चार्मिकायणिः वार्मिकायणिः ।
 नलोपः प्रातिपदिकान्तस्य इति नलोपः न प्राप्नोति ।
 परादौ पुनः सति नलोपः प्रातिपदिकान्तस्य इति नलोपः सिध्यति ।
 अस्तु तर्हि परादिः एव ।
 ननु च उक्तम् कुटि सति अनादित्वात् आदेशः न प्राप्नोति ।
 सिद्धम् तु आदिष्टस्य कुड्वचनात् ।
 सिद्धम् एतत् ।
 कथम् ।
 कुट् च आदिष्टस्य इति वक्तव्यम् ।
 तत् तर्हि वक्तव्यम् ।
 न वक्तव्यम् ।
 चेन सन्नियोगः करिष्यते ।
 कुट् च ।
 किम् च ।
 यत् च अन्यत् प्राप्नोति ।
 किम् च अन्यत् प्राप्नोति ।
 आदेशः ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् पूर्वान्ते नलोपवचनम् इति ।
 क्रियते एतत् न्यासे एव चर्मिवर्मिणोः नलोपः च इति ।
 कारिभ्यः इञः अगोत्रात् फिञ् विप्रतिषेधेन ।
 कारिभ्यः इञ् भवति इति एतस्मात् अगोत्रात् फिञ् भवति विप्रतिषेधेन ।
 कारिभ्यः इञ् भवति इति अस्य अवकाशः आयस्कारिः लौहकारिः ।
 फिञः अवकाशः तापसायनिः साम्मितिकायनिः ।
 इह उभयम् प्राप्नोति ।
 नापितायनिः ।
 फिञ् भवति विप्रतिषेधेन ।
 यदि षुक् पूर्वान्तः क्रियते मानुषाः बहुषु लोपः प्राप्नोति ।
 मानुषाणाम् सङ्घः सङ्घाङ्कलक्षणेषु अञ्यञिञाम् इत् अण् प्राप्नोति ।
 अस्तु तर्हि परादिः ।
 यदि परादिः मानुषी अञन्तात् ईकारः न प्राप्नोति ।
 अस्तु तर्हि पूर्वान्तः एव ।
 कथम् मानुषाः मानुषाणाम् सङ्घः इति ।
 उभयत्र लौकिकस्य गोत्रस्य ग्रहणम् न च एतत् लौकिकम् गोत्रम् ।
 इह तर्हि मानुष्यकम् इति हलः तद्धितस्य इति लोपः प्राप्नोति ।
 परादौ अपि एषः दोषः ।
 यत् हि हलः तद्धितस्य इति हल्ग्रहणम् न तत् अङ्गविशेषणम् शक्यम् विज्ञातुम् ।
 इह तर्हि दोषः स्यात् ।
 वृकात् टेण्यण् वार्केणी इति ।
 तस्मात् उभाभ्याम् एव वक्तव्यम् प्रकृत्या अके राजन्यमनुष्ययुवानः इति ।
 पौत्रप्रभृतेः गोत्रसञ्ज्ञायाम् यस्य अपत्यम् तस्य पौत्रप्रभृतिसञ्ज्ञाकरणम् ।
 पौत्रप्रभृतेः गोत्रसञ्ज्ञायाम् यस्य अपत्यविवक्षा तस्य पौत्रप्रभृतेः गोत्रसञ्ज्ञा भवति इति वक्तव्यम् ।
 गर्गः अपि हि कम् चित् प्रति पौत्रः कुशिकः अपि ।
 तत्र मा भूत् ।
 तत् तर्हि वक्तव्यम् ।
 न वक्तव्यम् ।
 समर्थानाम् प्रथमात् वा इति वर्तते ।
 समर्थानाम् प्रथमस्य यत् अपत्यम् पौत्रप्रभृति इति विज्ञायते ।
 जीवद्वंश्यम् च कुत्सितम् ।
 जीवद्वंश्यम् च कुत्सितम् गोत्रसञ्ज्ञम् भवति इति वक्तव्यम् ।
 गार्ग्यः त्वम् जाल्म. वात्स्यः त्वम् जाल्म ।
 का पुनः इह कुत्सा ।
 पितृतः लोके व्यपदेशवता अस्वतन्त्रेण भवितव्यम् ।
 यः इदानीम् पितृमान् स्वतन्त्रः भवति सः उच्यते गार्ग्यः त्वम् असि जाल्म ।
 न त्वम् पितृतः व्यपदेशम् अर्हसि ।
 जीवति तु वंश्ये युवा इति पौत्रप्रभृत्यपेक्षम् च ।
 जीवति तु वंश्ये युवा इति पौत्रप्रभृत्यपेक्षम् च इति वक्तव्यम् ।
 तत् तर्हि वक्तव्यम् ।
 न वक्तव्यम् ।
 पौत्रप्रभृति इति वर्तते ।
 एवम् तर्हि अन्वाचष्टे पौत्रप्रभृति इति वर्तते इति ।
 किम् एतस्य अन्वाख्याने प्रयोजनम् ।
 तत् च दैवदत्त्यर्थम् ।
 देवदत्तस्य अपत्यम् देवदत्तिः इति ।
 अनन्तरम् यत् अपत्यम् तस्य युवसञ्ज्ञा मा भूत् इति ।
 देवदत्तस्य तर्हि पौत्रे युवसञ्ज्ञा प्राप्नोति ।
 एतत् अपि पौत्रप्रभृति भवति ।
 न पौत्रप्रभृति इति अनेन अपत्यम् अभिसम्बध्यते पौत्रप्रभृति यत् अपत्यम् इति ।
 किम् तर्हि ।
 वंश्ये अभिसम्बध्यते पौत्रप्रभृतिवंश्ये जीवति यत् अपत्यम् इति ।
 एवम् अपि देवदत्तस्य द्वौ पुत्र तयोः कनीयसि युवसञ्ज्ञा प्राप्नोति भ्रातरि च ज्यायसि इति ।
 एवम् तर्हि अपत्यम् एव अभिसम्बध्यते न तु पौत्रप्रभृतिसमानाधिकरणम् अपत्यम् ।
 न एवम् विज्ञायते पौत्रप्रभृति यत् अपत्यम् इति ।
 कथम् तर्हि ।
 पौत्रप्रभृतेः यत् अपत्यम् इति ।
 वृद्धस्य च पूजायाम् ।
 वृद्धस्य च पूजायाम् युवसञ्ज्ञा वक्तव्या ।
 तत्रभवन्तः गार्ग्यायणाः तत्रभवन्तः वात्स्यायनाः ।
 का पुनः इह पूजा ।
 युवत्वम् लोके ईप्सितम् पूजा इति उपचर्यते ।
 तत्रभवन्तः युवत्वेन उपचर्यमाणाः प्रीताः भवन्ति ।
 आपत्यः वा गोत्रम् ।
 अथ वा आपत्यः गोत्रसञ्ज्ञः भवति इति वक्तव्यम् ।
 परमप्रकृतेः च आपत्यः ।
 परमप्रकृतेः च आपत्यः भवति इति वक्तव्यम् ।
 आपत्यात् जीवद्वंश्यात् स्वार्थे द्वितीयः युवसञ्ज्ञः ।
 आपत्यात् जीवद्वंश्यात् स्वार्थे द्वितीयः प्रत्ययः वक्तव्यः युवसञ्ज्ञः च भवति इति वक्तव्यम् ।
 सः च अस्त्रियाम् ।
 सः च अस्त्रियाम् इति वक्तव्यम् ।
 एकोगोत्रग्रहणानर्थक्यम् च ।
 एवम् च कृत्वा एकोगोत्रग्रहणम् अनर्थकम् भवति ।
 बहुवचनलोपिषु च सिद्धम् ।
 बहुवचनलोपिषु च सिद्धम् भवति ।
 तत्र बिदाणाम् अपत्यम् माणवकः इति विगृह्य बिदशब्दात् द्व्येकयोः उत्पत्तिः भविष्यति ।
 बैदः बैदौ ।
 बैदस्य अपत्यम् बहवः माणवकाः इति विगृह्य बिदशब्दात् बहुषु उत्पत्तिः भविष्यति ।
 बिदाः इति ।
 अन्यग्रहणम् किमर्थम् ।
 भ्रातरि इति वर्तते ।
 सपिण्डमात्रे यथा स्यात् ।
 अथ स्थविरतरग्रहणम् किमर्थम् ।
 उभयतः विशिष्टे यथा स्यात् स्थानतः वयस्तः च ।
 अथ जीवति इति वर्तमाने पुनः जीवतिग्रहणम् किमर्थम् ।
 जीवतः जीवति यथा स्यात् मृते मा भूत् ।
 मृते हि मार्ग्यः मृतः इति एव भवितव्यम् ।
 अथ गोत्रयूनयोः समावेशः भवति उताहो न ।
 किम् च प्राप्नोति ।
 बाढम् प्राप्नोति ।
 न हि अयम् एकसञ्ज्ञाधिकारः ।
 किम् च अतः ।
 गोत्रयोः समावेशे कः दोषः ।
 तत्कृतम् भवेत् ।
 गोत्रयोः समावेशे कः दोषः ।
 तत्कृतम् प्राप्नोति ।
 गोत्राश्रयाः विधयः यूनि अपि प्राप्नुवन्ति ।
 यास्कायनयः लाह्यायनयः ।
 यस्कादिभ्यः गोत्रे इति लुक् प्राप्नोति ।
 यस्कादिषु न दोषः अस्ति न यूनि इति अनुवर्तनात् ।
 यस्कादिषु न दोषः ।
 किम् कारणम् ।
 न यूनि इति अनुवर्तनात् ।
 न यूनि इति तत्र अनुवर्तते ।
 क्व प्रकृतम् ।
 न तौल्वलिभ्यः इति ।
 दोषः अत्रिबिदपञ्चालाः न यूनि इति अनुवर्तनात् ।
 यदि न यूनि इति अनुवर्तते अत्रयः बिदाः पञ्चालाः माणवकाः इति न सिध्यति ।
 न एषः दोषः ।
 सम्बन्धम् अनुवर्तिष्यते ।
 न तौल्वलिभ्यः ।
 तद्राजस्य बहुषु तेन एव अस्त्रियाम् लुक् भवति तौल्वलिभ्यः यूनि न ।
 यस्कादिभ्यः गोत्रे लुक् भवति यूनि न ।
 तौल्वलिभ्यः इति निवृत्तम् ।
 यञञोः च अत्रिभृगुकुत्सवसिष्ठगोतमाङ्गिरोभ्यः च लुक् भवति ।
 यूनि न इति निवृत्तम् ।
 इह तर्हि काण्व्ययनस्य छात्राः काण्व्यायनीयाः ।
 कण्वादिभ्यः गोत्रे इति अण् प्राप्नोति ।
 कण्वादिषु न दोषः अस्ति न यूनि अस्ति ततः परम् ।
 कण्वादिषु दोषः न अस्ति ।
 किम् कारणम् ।
 न यूनि अस्ति ततः परम् ।
 कण्वादिभ्यः यः विहितः तदन्तात् प्रातिपदिकात् इति उच्यते ।
 यः च अत्र कण्वादिभ्यः विहितः न तदन्तम् प्रातिपदिकम् यदन्तम् च प्रातिपदिकम् न असौ कण्वादिभ्यः ।
 इह तर्हि औपगवस्य अपत्यम् औपगविः इति एकः गोत्रे इति एतस्मात् नियमात् प्रत्ययः न प्राप्नोति ।
 एकः गोत्रे प्रतिपदम् ।
 प्रतिपदम् अत्र प्रत्ययाः विधीयन्ते गोत्रात् यूनि अस्त्रियाम् इति ।
 तदन्तात् तर्हि अनेकः प्रत्ययः प्राप्नोति ।
 गोत्रात् यूनि च तत् स्मरेत् ।
 गोत्रात् यूनि अस्त्रियाम् इति तत् स्मरेत् ।
 किम् ।
 एकः इति एव ।
 गोत्रे तर्हि अलुक् उक्तः ।
 सः यूनि अपि प्राप्नोति ।
 अस्तु ।
 पुनः यूनि लुक् भविष्यति ।
 न एवम् शक्यम् ।
 फक्फिञोः दोषः स्यात् ।
 शालङ्केः यूनः छात्राः शालङ्काः पैलस्य पैलाः ।
 फक्फिञोः अन्यतरस्याम् इति अन्यतरस्याम् श्रवणम् प्रसज्येत ।
 तस्मात् युवसञ्ज्ञायाम् गोत्रसञ्ज्ञायाः प्रतिषेधः वक्तव्यः ।
 न वक्तव्यः ।
 तुः नियामकः ।
 तुः क्रियते ।
 सः नियामकः भविष्यति जीवति तु वंश्ये अपत्यम् युवसञ्ज्ञम् एव भवति इति ।
 यदि तर्हि युवसञ्ज्ञायाम् गोत्रसञ्ज्ञा न भवति ये इष्यन्ते यूनि गोत्राश्रयाः विधयः ते न सिध्यन्ति ।
 गार्ग्यायणानाम् समूहः गार्ग्यायणकम् गार्ग्यायणानाम् किम् चित् गार्ग्यायणकम् गार्ग्यायणः भक्तिः अस्य गार्ग्यायणकः ।
 गोत्राश्रयः वुञ् न प्राप्नोति ।
 एवम् तर्हि राजन्यात् वुञ् मनुष्यात् च ज्ञापकम् लौकिकम् परम् ।
 यत् अयम् वुञ्विधौ राजन्यमनुष्ययोः ग्रहणम् करोति तत् ज्ञापयति आचार्यः लौकिकम् परम् गोत्रग्रहणम् इति ।
 युवा च लोके गोत्रम् इति उच्यते ।
 किम्गोत्रः असि माणवक ।
 गार्ग्यायणः ।
 किम्गोत्रः असि माणवक ।
 वात्स्यायनः ।
 यदि एतत् ज्ञाप्यते औपगवेः यूनः छात्राः औपगवीयाः इति गोत्रे इति अण् प्राप्नोति ।
 सामूहिकेषु ज्ञापकम् ।
 यदि सामूहिकेषु ज्ञापकम् गार्ग्यायणानाम् किम् चित् गार्ग्यायणकम् गार्ग्यायणः भक्तिः अस्य गार्ग्यायणकः गोत्राश्रयः वुञ् न प्राप्नोति ।
 वुञ्विधौ ज्ञापकम् ।
 वुञ्विधौ एतत् ज्ञापकम् ।
 यदि वुञ्विधौ ज्ञापकम् शालङ्केः यूनः छात्राः शालङ्काः इञः गोत्रे इति अण् न प्राप्नोति ।
 अस्तु तर्हि अविशेषेण ।
 कथम् औपगवेः यूनः छात्राः औपगवीयाः ।
 इञः गोत्रे इति अण् प्राप्नोति ।
 न एषः दोषः ।
 गोत्रेण इञम् विशेषयिष्यामः ।
 गोत्रे यः इञ् विहितः इति ।
 क्षत्रियात् एकराजात् सङ्घप्रतिषेधार्थम् ।
 क्षत्रियात् एकराजात् इति वक्तव्यम् ।
 किम् प्रयोजनम् ।
 सङ्घप्रतिषेधार्थम् ।
 सङ्घात् मा भूत् ।
 पञ्चालानाम् अपत्यम् विदेहानाम् अपत्यम् इति ।
 तत् तर्हि वक्तव्यम् ।
 न वक्तव्यम् ।
 न हि अन्तरेण बहुषु लुकम् पञ्चालाः इति एतत् भवति ।
 यः तस्मात् उत्पद्यते युवप्रत्ययः सः स्यात् ।
 युवप्रत्ययः चेत् तस्य लुक् तस्मिन् च अलुक् भविष्यति ।
 इदम् तर्हि क्षौद्रकाणाम् अपत्यम् मालवानाम् अपत्यम् इति ।
 अत्र अपि क्षौद्रक्यः मालक्यः इति न एतत् तेषाम् दासे वा भवति कर्मकरे वा ।
 किम् तर्हि तेषाम् एव कस्मिन् चित् ।
 यावता तेषाम् एव कस्मिन् चित् तस्मात् उत्पद्यते युवप्रत्ययः सः स्यात् ।
 युवप्रत्ययः चेत् तस्य लुक् तस्मिन् च अलुक् भविष्यति ।
 अथ क्षत्रियग्रहणम् किमर्थम् ।
 इह मा भूत् ।
 विदेहः नाम ब्राह्मणः तस्य अपत्यम् वैदेहिः ।
 क्षत्रियग्रहणानर्थक्ये च उक्तम् ।
 किम् उक्तम् ।
 एकम् तावत् उक्तम् बाह्वादिप्रभृतिषु येषाम् दर्शनम् गोत्रभावे लौकिके ततः अन्यत्र तेषाम् प्रतिषेधः इति ।
 अपरम् उक्तम् अनभिधानात् इति ।
 क्षत्रियसमानशब्दात् जनपदात् तस्य राजनि अपत्यवत् ।
 क्षत्रियसमानशब्दात् जनपदात् तस्य राजनि अपत्यवत् प्रत्ययाः भवन्ति इति वक्तव्यम् ।
 पञ्चालानाम् राजा पाञ्चालः ।
 पूरोः अण् वक्तव्यः ।
 पौरवः ।
 पाण्डोः ड्यण् वक्तव्यः ।
 पाण्ड्यः ।
 अणः ण्यङ्ण्येञः विप्रतिषेधेन ।
 अणः ण्यङ् ण्य इञ् इति एते भवन्ति विप्रतिषेधेन ।
 अणः अवकाशः आङ्गः वाङ्गः ।
 ञ्यङः अवकाशः आम्बष्ठ्यः सौवीर्यः ।
 इह उभयम् प्राप्नोति ।
 दार्व्यः ।
 ण्यस्य अवकाशः निचकः नैचक्यः ।
 अणः सः एव ।
 इह उभयम् प्राप्नोति ।
 नीपः नैप्यः ।
 इञः अवकाशः आजमीढिः आजक्रन्दिः ।
 अणः सः एव ।
 इह उभयम् प्राप्नोति ।
 बुधः बौधिः ।
 ण्यङ्ण्येञः भवन्ति विप्रतिषेधेन ।
 ञ्यङः कुरुनादिभ्यः ण्यः ।
 ञ्यङः कुरुनादिभ्यः ण्यः भवति विप्रतिषेधेन ।
 ञ्यङः अवकाशः आवन्त्यः कौन्त्यः ।
 ण्यस्य सः एव. नैशः नाम जनपदः ।
 तस्मात् उभयम् प्राप्नोति ।
 ण्यः भवति विप्रतिषेधेन ।
 नैश्यः ।
 कम्बोजादिभ्यः लुग्वचनम् चोडाद्यर्थम् ।
 कम्बोजादिभ्यः लुक् वक्तव्यः ।
 किम् प्रयोजनम् ।
 चोडाद्यर्थम् ।
 चोडः कडेरः केरलः ।
 इह कस्मात् न भवति ।
 आम्बष्ठ्या सौवीर्या ।
 अतः इति उच्यते ।
 न च एषः अकारः ।
 तदन्तविधिना प्राप्नोति ।
 अतः उत्तरम् पठति अतः इति तदन्ताग्रहणम् अवन्त्यादिभ्यः लुग्वचनात् ।
 अतः इति तदन्तस्य अग्रहणम् ।
 किम् कारणम् ।
 अवन्त्यादिभ्यः लुग्वचनात् ।
 यत् अयम् अवन्त्यादिभ्यः लुकम् शास्ति तत् ज्ञापयति आचार्यः न अत्र तदन्तविधिः भवति इति ।
 पर्श्वादिभ्यः लुक् वक्तव्यः ।
 पर्शूः रक्षाः असुरी ।
 यौधेयादिप्रतिषेधः ज्ञापकः पार्श्वादिलुकः ।
 यत् अयम् न प्राच्यभर्गादियौधेयादिभ्यः इति प्रतिषेधम् शास्ति तत् ज्ञापयति आचार्यः भवति पर्श्वादिभ्यः लुक् इति ।
