
व्याकरणमहाभाष्य खण्ड 15
 कुतः अयम् वकारः ।
 यदि तावत् संहितया निर्देशः क्रियते भ्वादयः इति भवितव्यम् ।
 अथ असंहितया भू-आदयः इति भवितव्यम् ।
 अतः उत्तरम् पठति ॒ भूवादीनाम् वकारः अयम् मङ्गलार्थः प्रयुज्यते ।
 माङ्गलिकः आचार्यः महतः शास्त्रौघस्य मङ्गलार्थम् वकारम् आगमम् प्रयुङ्क्ते ।
 मङ्गलादीनि मङ्गलमध्यानि मङ्गलान्तानि हि शास्त्राणि प्रथन्ते वीरपुरुषाणि च भवन्ति आयुष्मत्पुरुषाणि च ।
 अध्येतारः च सिद्धार्थाः यथा स्युः इति ।
 अथ आदिग्रहणम् किमर्थम् ।
 यदि तावत् पठ्यन्ते न अर्थः आदिग्रहणेन ।
 अन्यत्र अपि हि अयम् पठन् आदिग्रहणम् न करोति ।
 क्व अन्यत्र ।
 मृडमृदगुधकुषक्लिशवदवसः क्त्वा इति ।
 अथ न पठ्यन्ते नतराम् अर्थः आदिग्रहणेन ।
 न हि अपठिताः शक्याः आदिग्रहणेन विशेषयितुम् ।
 एवम् तर्हि सिद्धे सति यत् आदिग्रहणम् करोति तत् ज्ञापयति आचार्यः अस्ति च पाठः बाह्यः च सूत्रात् इति ।
 किम् एतस्य ज्ञापने प्रयोजनम् ।
 पाठेन धातुसञ्ज्ञा इति एतत् उपपन्नम् भवति ।
 पाठेन धातुसञ्ज्ञायाम् समानशब्दप्रतिषेधः ।
 पाठेन धातुसञ्ज्ञायाम् समानशब्दानाम् प्रतिषेधः वक्तव्यः ।
 या इति धातुः या इति आबन्तः ।
 वा इति धातुः वा इति निपातः ।
 नु इति धातुः नु इति प्रत्ययः च निपातः च ।
 दिव् इति धातुः दिव् इति प्रातिपदिकम् ।
 किम् च स्यात् यदि एतेषाम् अपि धातुसञ्ज्ञा स्यात् ।
 धातोः इति तव्यादीनाम् उत्पत्तिः प्रसज्येत ।
 न एषः दोषः ।
 साधने तव्यादयः विधीयन्ते साधनम् च क्रियायाः ।
 क्रियाभावात् साधनाभावः ।
 साधनाभावात् सत्याम् अपि धातुसञ्ज्ञायाम् तव्यादयः न भविष्यन्ति ।
 इह तर्हि ॒ याः पश्य ॒ आतः धातोः इति लोपः प्रसज्येत ।
 न एषः दोषः ।
 अनापः इति एवम् सः ।
 अस्य तर्हि वाशब्दस्य निपातस्य अधातुः इति प्रातिपदिकसञ्ज्ञायाः प्रतिषेधः प्रसज्येत ।
 अप्रातिपदिकत्वात् स्वाद्युत्पत्तिः न स्यात् ।
 न एषः दोषः ।
 निपातस्य अनर्थकस्य प्रातिपदिकत्वम् चोदितम् ।
 तत्र अनर्थकग्रहणम् न करिष्यते ॒ निपातः प्रातिपदिकम् इति एव ।
 इह तर्हि ॒ त्रस्नू इति ॒ अचि श्नुधातुभ्रुवाम् य्वोः इयङुवङौ इति उवङादेशः प्रसज्येत ।
 न एषः दोषः ।
 आचार्यप्रवृत्तिः ज्ञापयति न प्रत्ययस्य उवङादेशः भवति इति यत् अयम् तत्र श्नुग्रहणम् करोति ।
 अस्य तर्हि दिव्शब्दस्य अधातुः इति प्रातिपदिकसञ्ज्ञायाः प्रतिषेधः प्रसज्येत ।
 अप्रातिपदिकत्वात् स्वाद्युत्पत्तिः न स्यात् ।
 न एषः दोषः ।
 आचार्यप्रवृत्तिः ज्ञापयति उत्पद्यन्ते दिव्शब्दात् स्वादयः इति यत् अयम् दिवः सौ औत्त्वम् शास्ति ।
 न एतत् अस्ति ज्ञापकम् ।
 अस्ति हि अन्यत् एतस्य वचने प्रयोजनम् ।
 किम् ।
 दिव्शब्दः यत् प्रातिपदिकम् तदर्थम् एतत् स्यात् ॒ अक्षद्यूः इति ।
 न वै अत्र इष्यते ।
 अनिष्टम् च प्राप्नोति इष्टम् च न सिध्यति ।
 एवम् तर्हि अननुबन्धकग्रहणे न सानुबन्धकस्य इति एवम् एतस्य न भविष्यति ।
 एवम् अपि अननुबन्धकः दिव्शब्दः न अस्ति इति कृत्वा सानुबन्धकस्य ग्रहणम् विज्ञास्यते ।
 परिमाणग्रहणम् च ।
 परिमाणग्रहणम् च कर्तव्यम् ।
 इयान् अवधिः धातुसञ्ज्ञः भवति इति वक्तव्यम् कुतः हि एतत् भूशब्दः धातुसञ्ज्ञः भविष्यति न पुनः भ्वेध्शब्दः इति
 यदि पुनः क्रियावचनः धातुः इति एतत् लक्षणम् क्रियेत ।
 का पुनः क्रिया ।
 ईहा ।
 का पुनः ईहा ।
 चेष्टा ।
 का पुनः चेष्टा ।
 व्यापारः ।
 सर्वथा भवान् शब्देन एव शब्दान् आचष्टे ।
 न किम् चिद् अर्थजातम् निदर्शयति ॒ एवञ्जातीयिका क्रिया इति ।
 क्रिया नाम इयम् अत्यन्तापरिदृष्टा ।
 अशक्या क्रिया पिण्डीभूता निदर्शयितुम् यथा गर्भः निर्लुठितः ।
 सा असौ अनुमानगम्या ।
 कः असौ अनुमानः ।
 इह सर्वेषु साधनेषु सन्निहितेषु कदा चित् पचति इति एतत् भवति कदाचित् न भवति ।
 यस्मिन् साधने सन्निहिते पचति इति एतत् भवति सा नूनम् क्रिया ।
 अथ वा यया देवदत्तः इह भूत्वा पाटलिपुत्रे भवति सा नूनम् क्रिया ।
 कथम् पुनः ज्ञायते क्रियावचनाः पचादयः इति ।
 यत् एषाम् करोतिना सामानाधिकरण्यम् ॒ किम् करोति ।
 पचति ।
 किम् करिष्यति ।
 पक्ष्यति ।
 किम् अकार्षीत् ।
 अपाक्षीत् इति ।
 तत्र क्रियावचने उपसर्गप्रत्ययप्रतिषेधः ।
 क्रियावचने धातौ उपसर्गप्रत्यययोः प्रतिषेधः वक्तव्यः ।
 पचति प्रपचति ।
 किम् पुनः कारणम् प्राप्नोति ।
 सङ्घातेन अर्थगतेः ।
 सङ्घातेन हि अर्थः गम्यते सप्रकृतिकेन सप्रत्ययकेन सोपसर्गेण च ।
 अस्तिभवतिविद्यतीनाम् धातुत्वम् ।
 अस्तिभवतिविद्यतीनाम् धातुसञ्ज्ञा वक्तव्या ।
 यथा हि भवता करोतिना पचादीनाम् सामानाधिकरण्यम् निदर्शितम् न तथा अस्त्यादीनाम् निदर्श्यते ।
 न हि भवति किम् करोति अस्ति इति ।
 प्रत्ययार्थस्य अव्यतिरेकात् प्रकृत्यन्तरेषु ।
 प्रत्ययार्थस्य अव्यतिरेकात् प्रकृत्यन्तरेषु मन्यामहे धातुः एव क्रियाम् आह इति ।
 पचति पठति ॒ प्रकृत्यर्थः अन्यः च अन्यः च ।
 प्रत्ययार्थः सः एव ।
 धातोः च अर्थाभेदात् प्रत्ययान्तरेषु ।
 धातोः च अर्थाभेदात् प्रत्ययान्तरेषु मन्यामहे धातुः एव क्रियाम् आह इति ।
 पक्ता पचनम् पाकः इति ॒ प्रत्ययार्थः अन्यः च अन्यः च भवति ।
 प्रकृत्यर्थः सः एव. कथम् पुनः ज्ञायते अयम् प्रकृत्यर्थः अयम् प्रत्ययार्थः इति ।
 सिद्धम् तु अन्वयव्यतिरेकाभ्याम् ।
 अन्वयात् व्यतिरेकात् च ।
 कः असौ अन्वयः व्यतिरेकः वा ।
 इह पचति इति उक्ते कः चित् शब्दः श्रूयते ॒ पच्शब्दः चकारान्तः अतिशब्दः च प्रत्ययः ।
 अर्थः अपि कः चित् गम्यते ॒ विक्लित्तिः कर्तृत्वम् एकत्वम् च ।
 पठति इति उक्ते कः चित् शब्दः हीयते कः चित् उपजायते कः चित् अन्वयी ॒ पच्शब्दः हीयते पठ्शब्दः उपजायते अतिशब्दः अन्वयी ।
 अर्थः अपि कः चित् हीयते कः चित् उपजायते कः चित् अन्वयी ॒ विक्लित्तिः हीयते पठिक्रिया उपजायते कर्तृत्वम् च एकत्वम् च अन्वयी ।
 ते मन्यामहे ॒ यः शब्दः हीयते तस्य असौ अर्थः यः अर्थः हीयते ।
 यः शब्दः उपजायते तस्य असौ अर्थः यः अर्थः उपजायते ।
 यः शब्दः अन्वयी तस्य असौ अर्थः यः अर्थः अन्वयी ।
 विषमः उपन्यासः ।
 बहवः हि शब्दाः एकार्थाः भवन्ति ।
 तत् यथा ॒ इन्द्रः शक्रः पुरुहूतः पुरन्दरः , कन्दुः कोष्ठः कुशूलः इति ।
 एकः च शब्दः बह्वर्थः ।
 तत् यथा ॒ अक्षाः पादाः माषाः इति ।
 अतः किम् न साधीयः अर्थवत्ता सिद्धा भवति ।
 न अपि ब्रूमः अर्थवत्ता न सिध्यति इति ।वर्णिता अर्थवत्ता अन्वयव्यतिरेकाभ्याम् एव ।
 तत्र कुतः एतत् ॒ अयम् प्रकृत्यर्थः अयम् प्रत्ययार्थः इति न पुनः प्रकृतिः एव उभौ अर्थौ ब्रूयात् प्रत्ययः एव वा ।
 सामान्यशब्दाः एते एवम् स्युः ।
 सामान्यशब्दाः च न अन्तरेण प्रकरणम् विशेषम् वा विशेषेषु अवतिष्ठन्ते ।
 यतः तु खलु नियोगतः पचति इति उक्ते स्वभावतः कस्मिन् चित् विशेषे पचतिशब्दः वर्तते अतः मन्यामहे न इमे सामान्यशब्दाः इति ।
 न चेत् सामान्यशब्दाः प्रकृतिः प्रकृत्यर्थे वर्तते प्रत्ययः प्रत्ययार्थे ।
 क्रियाविशेषकः उपसर्गः ।
 पचति इति क्रिया गम्यते ।
 ताम् प्रः विशिनष्टि ।
 यदि अपि तावत् अत्र एतत् शक्यते वक्तुम् यत्र धातुः उपसर्गम् व्यभिचरति यत्र न खलु तम् व्यभिचरति तत्र कथम् ॒ अध्येति , अधीते इति ।
 यदि अपि अत्र धातुः उपसर्गम् न व्यभिचरति उपसर्गः तु धातुम् व्यभिचरति ।
 ते मन्यामहे ॒ यः एव अस्य अधेः अन्यत्र अर्थः स इह अपि इति ।
 कः पुनः अन्यत्र अधेः अर्थः ।
 अधिः उपरिभावे वर्तते ।
 इह तर्हि व्यक्तम् अर्थान्तरम् गम्यते ॒ तिष्ठति प्रतिष्ठते इति ।
 तिष्ठति इति व्रजिक्रियायाः निवृत्तिः प्रतिष्ठते इति व्रजिक्रिया गम्यते ।
 ते मन्यामहे उपसर्गकृतम् एतत् येन अत्र व्रजिक्रिया गम्यते ।
 प्रः अयम् दृष्टापचारः आदिकर्मणि वर्तते ।
 न च इदम् न अस्ति बह्वर्थाः अपि धातवः भवन्ति इति ।
 तत् यथा ॒ वपिः प्रकिरणे डृष्टः छेदने अपि वर्तते ॒ केशश्मश्रु वपति इति ।
 ईडिः स्तुतिचोदनायाच्ञासु दृष्टः प्रेरणे अपि वर्तते ॒ अग्निः वै इतः वृष्टिम् ईट्टे मरुतः अमुतः च्यावयन्ति इति ।
 करोतिः अभूतप्रादुर्भावे दृष्टः निर्मलीकरणे अपि वर्तते ॒ पृष्ठम् कुरु पाचौ , कुरु ।
 उन्मृदान इति गम्यते ।
 निक्षेपणे च अपि वर्तते ॒ कटे कुरु , घटे कुरु , अश्मानम् इतः कुरु ।
 स्थापय इति गम्यते ।
 एवम् इह अपि तिष्ठतिः एव व्रजिक्रियाम् आह तिष्ठतिः एव व्रजिक्रियायाः निवृत्तिम् ।
 अयम् तर्हि दोषः ॒ अस्तिभवतिविद्यतीनाम् धातुत्वम् इति ।
 यदि पुनः भाववचनः धातुः इति एवम् लक्षणम् क्रियेत ।
 कथम् पुनः ज्ञायते भाववचनाः पचादयः इति ।
 यत् एषाम् भवतिना सामानाधिकरण्यम् ॒ भवति पचति , भवति पक्ष्यति , भवति अपाक्षीत् इति ।
 कः पुनः भावः ।
 भवतेः स्वपदार्थः भवनम् भावः इति ।
 यदि भवतेः स्वपदार्थः भवनम् भावः विप्रतिषिद्धानाम् धातुसञ्ज्ञा न प्राप्नोति ॒ भेदः , छेदः ।
 अन्यः हि भावः अन्यः हि अभावः ।
 आतः च अन्यः भावः अन्यः अभावः इति ।
 यः हि यस्य भावम् इच्छति सः न तस्य अभावम् यस्य च अभावम् न तस्य भावम् ।
 पचादीनाम् च धातुसञ्ज्ञा न प्राप्नोति ।
 यथा हि भवता क्रियावचने धातौ करोतिना पचादीनाम् सामानाधिकरण्यम् निदर्शितम् न तथा भाववचने धातौ निदर्श्यते ।
 करोतिः पचाचीनाम् सर्वान् कालान् सर्वान् पुरुषान् सर्वाणि च वचनानि अनुवर्तते ।
 भवतिः पुनः वर्तमानकालम् च एव एकत्वम् च ।
 का तर्हि इयम् वाचोयुक्तिः ॒ भवति पचति , भवति पक्ष्यति , भवति अपाक्षीत् इति ।
 एषा एषा वाचोयुक्तिः ॒ पचादयः क्रियाः भवतिक्रियायाः कर्त्र्यः भवन्ति इति ।
 यदि अपि तावत् अत्र एतत् शक्यते वक्तुम् यत्र अन्या च अन्या च क्रिया यत्र खलु सा एव क्रिया तत्र कथम् ॒ भवेत् अपि भवेत् , स्यात् अपि स्यात् इति ।
 अत्र अपि अन्यत्वम् अस्ति ।
 कुतः ।
 कालभेदात् साधनभेदात् च ।
 एकस्य अत्र भवतेः भवतिः साधनम् सर्वकालः च प्रत्ययः ।
 अपरस्य बाह्यम् साधनम् वर्तमानकालः च प्रत्ययः ।
 यावता अत्र अपि अन्यत्वम् अस्ति पचादयः च क्रियाः भवतिक्रियायाः कर्त्र्यः भवन्ति इति अस्तु अयम् कर्तृसाधनः ॒ भवति इति भावः इति ।
 किम् कृतम् भवति ।
 विप्रतिषिद्धानाम् धातुसञ्ज्ञा सिद्धा भवति ।
 भवेत् विप्रतिषिद्धानाम् धातुसञ्ज्ञा सिद्धा स्यात् प्रातिपदिकानाम् अपि प्राप्नोति ॒ वृक्षः , प्लक्षः इति ।
 किम् कारणम् ।
 एतानि अपि हि भवन्ति ।
 एवम् तर्हि कर्मसाधनः भविष्यति ॒ भाव्यते यः सः भावः इति ।
 क्रिया च एव हि भाव्यते स्वभावसिद्धम् तु द्रव्यम् ।
 एवम् अपि भवेत् केषाम् चित् न स्यात् यानि न भाव्यन्ते ।
 ये तु एते सम्बन्धिशब्दाः तेषाम् प्राप्नोति ॒ माता पिता भ्राता इति ।
 सर्वथा वयम् प्रातिपदिकपर्युदासात् न मुच्यामहे ।
 पठिष्यति हि आचार्यः ॒ भूवादिपाठः प्रातिपदिकाणपयत्यादिनिवृत्त्यर्थः इति ।
 यावता पठिष्यति पचादयः च क्रियाः भवतिक्रियायाः कर्त्र्यः भवन्ति इति अस्तु अयम् कर्तृसाधनः ॒ भवति इति भावः ।
 किम् वक्तव्यम् एतत् ।
 न हि ।
 कथम् अनुच्यमानम् गंस्यते ।
 एतेन एव अभिहितम् सूत्रेण भूवादयः धातवः इति ।
 कथम् ।
 न इदम् आदिग्रहणम् ।
 वदेः अयम् औणादिकः इञ् कर्तृसाधनः ॒ भुवम् वदन्ति इति भूवादयः इति ।
 भाववचने तदर्थप्रत्ययप्रतिषेधः ।
 भाववचने धातौ तदर्थस्य प्रत्ययस्य प्रतिषेधः वक्तव्यः ॒ शिश्ये इति ।
 किम् च स्यात् ।
 अशिति इति आत्त्वम् प्रसज्येत ।
 तत् हि धातोः विहितम् ।
 इतरेतराश्रयम् च प्रत्यये भाववचनत्वम् तस्मात् च प्रत्ययः ।
 इतरेतराश्रयम् च भवति ।
 का इतरेतराश्रयता ।
 प्रत्यये भाववचनत्वम् तस्मात् च प्रत्ययः ।
 उत्पन्ने हि प्रत्यये भाववचनत्वम् गम्यते सः च तावत् भाववचनात् उत्पन्नः ।
 तत् एतत् इतरेतराश्रयम् भवति ।
 इतरेतराश्रयाणि च न प्रकल्पन्ते ।
 सिद्धम् तु नित्यशब्दत्वात् अनाश्रित्य भाववचनत्वम् प्रत्ययः ।
 सिद्धम् एतत् ।
 कथम् ।
 नित्याः शब्दाः ।
 नित्येषु च शब्देषु अनाश्रित्य भाववचनत्वम् प्रत्ययः उत्पद्यते ।
 प्रथमभावग्रहणम् च ।
 प्रथमभावग्रहणम् च कर्तव्यम् ।
 प्रथमम् यः भावम् आह इति ।
 कुतः पुनः प्राथम्यम् ।
 किम् शब्दतः आहोस्वित् अर्थतः ।
 किम् च अतः ।
 यदि शब्दतः सनादीनाम् धातुसञ्ज्ञा न प्राप्नोति ॒ पुत्रीयति वस्त्रीयति इति ।
 अथ अर्थतः सिद्धा सनादीनाम् धातुसञ्ज्ञा सः एव तु दोषः भवति ॒ भाववचने तदर्थप्रत्ययप्रतिषेधः इति ।
 एवम् तर्हि न एव अर्थतः न एव शब्दतः ।
 किम् तर्हि ।
 अभिधानतः ।
 सुमध्यमे अभिधाने यः प्रथमम् भावम् आह.
 इह ये एव भाववचने धातौ दोषाः ते एव क्रियावचने अपि ।
 तत्र ते एव परिहाराः ।
 तत्र इदम् अपरिहृतम् ॒ अस्तिभवतिविद्यतीनाम् धातुत्वम् इति ।
 तस्य परिहारः ।
 काम् पुनः क्रियाम् भवान् मत्वा आह अस्तिभवतिविद्यतीनाम् धातुसञ्ज्ञा न प्राप्नोति इति ।
 किम् यत् तत् देवदत्तः कंसपात्र्याम् पाणिना ओदनम् भुङ्क्ते इति ।
 न ब्रूमः कारकाणि क्रिया इति ।
 किम् तर्हि ।
 कारकाणाम् प्रवृत्तिविशेषः क्रिया ।
 अन्यथा च कारकाणि शुष्कौदने प्रवर्तन्ते अन्यथा च मांसौदने ।
 यदि एवम् सिद्धा अस्तिभवतिविद्यतीनाम् धातुसञ्ज्ञा ।
 अन्यथा हि कारकाणि अस्तौ प्रवर्तन्ते अन्यथा हि म्रियतौ ।
 षट् भावविकाराः इति ह स्म आह भगवान् वार्ष्यायणिः ॒ जायते अस्ति विपरिणमते वर्धते अपक्षीयते विनश्यति इति ।
 सर्वथा स्थितः इति अत्र धातुसञ्ज्ञा न प्राप्नोति ।
 बाह्यः हि एभ्यः तिष्ठतिः ।
 एवम् तर्हि क्रियायाः क्रिया निवर्तिका भवति द्रव्यम् द्रव्यस्य निवर्तकम् ।
 एवम् हि कः चित् कम् चित् पृच्छति ।
 किमवस्थः देवदत्तस्य व्याधिः इति ।
 सः आह ॒ वर्धते इति ।
 अपरः आह ॒ अपक्षीयते इति ।
 अपरः आह ॒ स्थितः इति ।
 स्थितः इति उक्ते वर्धतेः च अपक्षीयतेः च निवृत्तिः भवति ।
 अथ वा न अन्तरेण क्रियाम् भूतभविष्यद्वर्तमानाः कालाः व्यज्यन्ते ।
 अस्त्यादिभिः च अपि भूतभविष्यद्वर्तमानाः कालाः व्यज्यन्ते ।
 अथ वा न अन्यत् प्र्ष्टेन अन्यत् आख्येयम् ।
 तेन न भविष्यति किम् करोति अस्ति इति ।
 अथ यदि एव क्रियावचनः धातुः इति एषः पक्षः अथ अपि भाववचनः धातुः किम् गतम् एतत् इयता सूत्रेण आहोस्वित् अन्यतरस्मिन् पक्षे भूयः सूत्रम् कर्तव्यम् ।
 गतम् इति आह ।
 कथम् ।
 अयम् आदिशब्दः अस्ति एव व्यवस्थायाम् वर्तते ।
 तत् यथा ॒ देवदत्तादीन् समुपविष्टान् आह ॒ देवदत्तादयः आनीयन्ताम् इति ।
 ते उत्थाप्य आनीयन्ते ।
 अस्ति प्रकारे वर्तते ।
 तत् यथा ॒ देवदत्तादयः आढ्याः अभिरूपाः दर्शनीयाः पक्षवन्तः ।
 देवदत्तप्रकाराः इति गम्यते ।
 प्रत्येकम् च आदिशब्दः परिसमाप्यते ।
 भ्वादयः इति च वादयः इति च ।
 तत् यदा तावत् क्रियावचनः धातुः इति एषः पक्षः तदा भू इति अत्र यः आदिशब्दः सः व्यवस्थायाम् वर्तते वा इति अत्र यः आदिशब्दः सः प्रकारे ।
 भू इति एवमादयः वा इति एवम्प्रकाराः इति ।
 यदा तु भाववचनः धातुः इति एषः पक्षः तदा वा इति अत्र यः आदिशब्दः सः व्यवस्थायाम् भू इति अत्र यः आदिशब्दः सः प्रकारे ।
 वा इति एवमादयः भू इति एवम्प्रकाराः इति ।
 यदि तर्हि लक्षणम् क्रियते न इदानीम् पाठः कर्तव्यः ।
 कर्तव्यः च ।
 किम् प्रयोजनम् ।
 भूवादिपाठः प्रातिपदिकाणपयत्यादिनिवृत्त्यर्थः ।
 भूवादिपाठः कर्तव्यः ।
 किम् प्रयोजनम् ।
 प्रातिपदिकाणपयत्यादिनिवृत्त्यर्थः ।
 प्रातिपदिकनिवृत्त्यर्थः आणपयत्यादिनिवृत्त्यर्थः च ।
 के पुनः आणपयत्यादयः ।
 आणपयति वट्टति वड्ढति इति ।
 स्वरानुबन्धज्ञापनाय च ।
 स्वरानुबन्धज्ञापनाय च पाठः कर्तव्यः ॒ स्वरान् अनुबन्धान् च ज्ञास्यामि इति ।
 न हि अन्तरेण पाथम् स्वराः अनुबन्धाः वा शक्याः विज्ञातुम् ।
 ये तु एते न्याय्यविकरणाः उदात्ताः अननुबन्धकाः पठ्यन्ते एतेषाम् पाठः शक्यः अकर्तुम् ।
 एतेषाम् अपि अवश्यम् आणपयत्यादिनिवृत्त्यर्थः पाठः कर्तव्यः ।
 न कर्तव्यः ।
 शिष्टप्रयोगात् आणपयत्यादीनाम् निवृत्तिः भविष्यति ।
 सः च अवश्यम् शिष्टप्रयोगः उपास्यः ये अपि पठ्यन्ते तेषाम् अपि विपर्यासनिवृत्त्यर्थः ।
 लोके हि कृष्यर्थे कसिम् प्रयुञ्जते दृश्यर्थे च दिशिम् ।
 उपदेशे इति किमर्थम् ।
 अभ्रे आम्̐ अपः ॒ उद्देशे यः अनुनासिकः तस्य मा भूत् इति ।
 कः पुनः उद्देशोपदेशयोः विशेषः ।
 प्रत्यक्षम् आख्यानम् उपदेशः , गुणैः प्रापणम् उद्देशः ।
 प्रत्यक्षम् तावत् आख्यानम् उपदेशः ।
 तत् यथा ॒ अगोज्ञाय कः चित् गाम् सख्थनि कर्णे वा गृहीत्वा उपदिशति ॒ अयम् गौः इति ।
 सः प्रत्यक्षम् आख्यातम् आह ॒ उपदिष्टः मे गौः इति ।
 गुणैः प्रापणम् उद्देशः ।
 तत् यथा ॒ कः चित् कम् चित् आह ॒ देवदत्तम् मे भवान् उद्दिशतु इति ।
 सः इहस्थः पाटलिपुत्रस्थम् देवदत्तम् उद्दिशति ॒ अङ्गदी कुण्डली किरीटी व्यूढोरस्कः वृत्तबाहुः लोहिताक्षः तुङ्गनासः चित्राभरणः ईदृशः देवदत्तः इति ।
 सः गुणैः प्राप्यमाणम् आह ॒ उद्दिष्टः मे देवदत्तः इति ।
 इत्सञ्ज्ञायाम् सर्वप्रसङ्गः अविशेषात् ।
 इत्सञ्ज्ञायाम् सर्वप्रसङ्गः ।
 सर्वस्य अनुनासिकस्य इत्सञ्ज्ञा प्राप्नोति ।
 अस्य अपि प्राप्नोति ॒ अभ्रे आम्̐ अपः ।
 किम् कारणम् ।
 अविशेषात् ।
 न हि कः चित् विशेषः ॒ उपादीयते एवञ्जातीयकस्य अनुनासिकस्य इत्सञ्ज्ञा भवति इति ।
 अनुपादीयमाने विशेषे सर्वप्रसङ्गः ।
 किम् उच्यते अनुपादीयमाने विशेषे इति ।
 कथम् न नाम उपादीयते यदा उपदेशे इति उच्यते ।
 लक्षणेन हि उपदेशः ।
 सङ्कीर्णौ उद्देशोपदेशौ ।
 प्रत्यक्षम् आख्यानम् उद्देशः गुणैः च प्रापणम् उपदेशः ।
 प्रत्यक्षम् तावत् आख्यानम् उद्देशः ।
 तत् यथा ॒ कः चित् कम् चित् आह ॒ अनुवाकम् मे भवान् उद्दिशतु इति ।
 सः तस्मै आचष्टे ॒ इषेत्वकम् अधीष्व ।
 शन्नोदेवीयम् अधीष्व इति ।
 सः प्रत्यक्षम् आख्यातम् आह ॒ उद्दिष्टः मे अनुवाकः ।
 तम् अध्येष्ये इति ।
 गुणैः च प्रापणम् उपदेशः ।
 तत् यथा ॒ कः चित् कम् चित् आह ॒ ग्रामन्तरम् गमिष्यामि ।
 पन्थानम् मे भवान् उपदिशतु इति ।
 सः तस्मै आचष्टे ॒ अमुष्मिन् अवकाशे हस्तदक्षिणः ग्रहीतव्यः , अमुष्मिन् हस्तवामः इति ।
 सः गुणैः प्राप्यमाणम् आह ॒ उपदिष्टः मे पन्थाः इति ।
 एवम् एतौ सङ्कीर्णौ उद्देशोपदेशौ ।
 एवम् तर्हि इत्कार्याभावात् इत्सञ्ज्ञा न भविष्यति ।
 ननु च लोपः एव इत्कार्यम् स्यात् ।
 अकार्यम् लोपः ।
 इह हि शब्दस्य द्व्यर्थः उपदेशः ।
 कार्यार्थः वा भवति उपदेशः श्रवणार्थः वा ।
 कार्यम् च इह न अस्ति ।
 कार्ये च असति यदि श्रवणम् अपि न स्यात् उपदेशः अनर्थकः स्यात् ।
 इदम् अस्ति इत्कार्यम् ॒ अभ्रे आम्̐ अटितः ॒ अनन्तरलक्षणायाम् इत्सञ्ज्ञायाम् सत्याम् आदितः च इति इट्प्रतिषेधः प्रसज्येत ।
 सिद्धम् तु उपदेशने अनुनासिकवचनात् ।
 सिद्धम् एतत् कथम् ।
 उपदेशने यः अनुनासिकः सः इत्सञ्ज्ञः भवति इति वक्तव्यम् ।
 किम् पुनः उपदेशनम् ।
 शास्त्रम् ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् इत्सञ्ज्ञायाम् सर्वप्रसङ्गः अविशेषात् इति ।
 न एषः दोषः ।
 उपदेशः इति घञ् अयम् करणसाधनः ।
 न सिध्यति ।
 परत्वात् ल्युट् प्राप्नोति ।
 न ब्रूमः अकर्तरि च कारके सञ्ज्ञायाम् इति ।
 किम् तर्हि ।
 हलः च इति ।
 तत्र अपि सञ्ज्ञायाम् इति वर्तते ।
 न च एषा सञ्ज्ञा ।
 प्रायवचनात् असञ्ज्ञायाम् अपि भविष्यति ।
 प्रायवचनात् सञ्ज्ञायाम् एव स्यात् वा न वा ।
 न हि उपाधेः उपाधिः भवति विशेषणस्य वा विशेषणम् ।
 यदि न उपाधेः उपाधिः भवति विशेषणस्य वा विशेषणम् कल्याण्यादीनाम् इनङ् कुलटायाः वा इनङ् विभाषा न प्राप्नोति ।
 इनङ् एव अत्र प्रधानम् ।
 विहितः प्रत्ययः प्रकृतः च अनुवर्तते ।
 इह तर्हि ॒ वाकिनादीनाम् कुक् च पुत्रात् अन्यतरस्याम् इति कुक् विभाषा न प्राप्नोति ।
 अत्र अपि कुक् एव प्रधानम् ।
 विहितः प्रत्ययः प्रकृतः च अनुवर्तते ।
 एवम् न च इदम् अकृतम् भवति न उपाधेः उपाधिः भवति विशेषणस्य वा विशेषणम् इति न च कः चित् दोषः भवति ।
 एवम् च कृत्वा घञ् न प्राप्नोति ।
 एवम् तर्हि कृत्यल्युटः बहुलम् इति एवम् अत्र घञ् भविष्यति ।
 हलन्त्ये सर्व्प्रसङ्गः सर्वान्त्यत्वात् ।
 हलन्त्ये सर्व्प्रसङ्गः ।
 सर्वस्य हलः इत्सञ्ज्ञा प्राप्नोति ।
 किम् कारणम् ।
 सर्वान्त्यत्वात् ।
 सर्वः हि हल् तम् तम् अवधिम् प्रति अन्त्यः भवति ।
 सिद्धम् तु व्यवसितान्त्यत्वात् ।
 सिद्धम् एतत् ।
 कथम् ।
 व्यवसितान्त्यत्वात् ।
 व्यवसितान्त्यः हल् इत्सञ्ज्ञः भवति इति वक्तव्यम् ।
 के पुनः व्यवसिताः ।
 धातुप्रातिपदिकप्रत्ययनिपातागमादेशाः ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् हलन्त्ये सर्व्प्रसङ्गः सर्वान्त्यत्वात् इति ।
 न एषः दोषः ।
 आह अयम् हल् अन्त्यम् इत्सञ्ज्ञम् भवति इति ।
 सर्वः च हल् तम् तम् अवधिम् प्रति अन्त्यः भवति ।
 तत्र प्रकर्षगतिः विज्ञास्यते ॒ साधीयः यः अन्त्यः इति ।
 कः च साधीयः ।
 यः व्यवसितान्त्यः ।
 अथ वा सापेक्षः अयम् निर्देशः क्रियते ।
 न च अन्यत् किम् चित् अपेक्ष्यम् अस्ति ।
 ते व्यवसितम् एव अपेक्षिष्यामहे ।
 लकारस्य अनुबन्धाज्ञापितत्वात् हल्ग्रहणाप्रसिद्धिः ।
 लकारस्य अनुबन्धत्वेन अज्ञापितत्वात् हल्ग्रहणाप्रसिद्धिः ।
 हल् अन्त्यम् इत्सञ्ज्ञम् भवति इति उच्यते ।
 लकारस्य एव तावत् इत्सञ्ज्ञा न प्राप्नोति ।
 सिद्धम् तु लकारनिर्देशात् ।
 सिद्धम् एतत् ।
 कथम् ।
 लकारनिर्देशः कर्तव्यः ।
 हल् अन्त्यम् इत्सञ्ज्ञम् भवति लकारः च इति वक्तव्यम् ।
 एकशेषनिर्देशात् वा ।
 अथ वा एकशेषनिर्देशः अयम् ।
 हल् च हल् च हल् ।
 हल् अन्त्यम् इत्सञ्ज्ञम् भवति इति ।
 अथ वा ल्̥कारस्य एव इदम् गुणभूतस्य ग्रहणम् ।
 तत्र उपदेशे अच् अनुनासिक इत् इति इत्सञ्ज्ञा भविष्यति ।
 अथ वा आचार्यप्रवृत्तिः ज्ञापयति भवति लकारस्य इत्सञ्ज्ञा इति यत् अयम् णलम् लितम् करोति ।
 प्रातिपदिकप्रतिषेधः अकृत्तद्धिते ।
 अकृत्तद्धितान्तस्य प्रातिपदिकस्य प्रतिषेधः वक्तव्यः ।
 उदश्वित् शक्र्ट् इति ।
 अकृत्तद्धितान्तस्य इति किमर्थम् ।
 कुम्भकारः नगरकारः औपगवः कापटवः ।
 इदर्थाभावात् सिद्धम् ।
 इत्कार्याभावात् अत्र इत्सञ्ज्ञ न भविष्यति ।
 इदम् अस्ति इत्कार्यम् तित्स्वरितम् इति स्वरितत्वम् यथा स्यात् ।
 न एतत् अस्ति ।
 प्रत्ययग्रहणम् तत्र चोदयिष्यति ।
 इदम् तर्हि ॒ राजा तक्षा ।
 ञ्निति आद्युदात्तत्वम् यथा स्यात् ।
 ञ्निति इति उच्यते ।
 तत्र व्यपवर्गाभावात् न भविष्यति ।
 इदम् तर्हि स्वः ।
 उपोत्तमम् रिति एषः स्वरः यथा स्यात् ।
 स्वरितकरणसामर्थ्यात् न भविष्यति ।
 न्यङ्स्वरौ स्व्रितौ इति ।
 इह तर्हि अन्तः ।
 उत्तमशब्दः त्रिप्रभृतिषु वर्तते ।
 न च अत्र त्रिप्रभृतयः सन्ति ।
 इह तर्हि सनुतः ।
 उपोत्तमम् रिति इति एषः स्वरः यथा स्यात् ।
 अन्तोदात्तनिपातनम् करिष्यते ।
 सः च निपातस्वरः रित्स्वरस्य बाधकः भविष्यति ।
 एतत् च अत्र युक्तम् यत् इत्कार्याभावात् इत्सञ्ज्ञा न स्यात् ।
 यत्र इत्कार्यम् भवति भवति तत्र इत्सञ्ज्ञा ।
 तत् यथा आगस्त्यकौण्डिन्ययोः अगस्तिकुण्डिनच् ।
 विभक्तौ तवर्गप्रतिषेधः अतद्धिते ।
 विभक्तौ तवर्गप्रतिषेधः अतद्धिते इति वक्तव्यम् ।
 इह मा भूत् ।
 किमः अत् क्वे प्रेप्सन् दीप्यसे क्व अर्धमासाः इति ।
 सः तर्हि प्रतिषेधः वक्तव्यः ।
 न वक्तव्यः ।
 आचार्यप्रवृत्तिः ज्ञापायति न विभक्तौ तद्धिते प्रतिषेधः भवति इति यत् अयम् इदमः थमुः इति मकारस्ये इत्सञ्ज्ञापरित्राणार्थम् उकारम् अनुबन्धम् करोति ।
 यदि एतत् ज्ञाप्यते इदानीम् इति अत्र अपि प्राप्नोति ।
 इत्कार्याभावात् अत्र इत्सञ्ज्ञा न भविष्यति ।
 इदम् अस्ति इत्कार्यम् मित् अचः अन्त्यात् परः इति अचाम् अन्त्यात् परः यथा स्यात् ।
 इश्भावे कृते न अस्ति विशेषः मित् अचः अन्त्यात् परः इति वा परत्वे प्रत्ययः परः इति वा ।
 सः एव तावत् इश्भावः न प्राप्नोति ।
 किम् कारणम् ।
 प्राक् दिशः प्रत्ययेषु इति उच्यते ।
 कः पुनः अर्हति इश्भावम् प्राग् दिशः प्रत्ययेषु वक्तुम् ।
 किम् तर्हि ।
 प्राक् दिशः अर्थेषु इश्भावः किंसर्वनामबहुभ्यः अद्व्यादिभ्यः प्रत्ययोत्पत्तिः ।
 एवम् तर्हि तदः अपि अयम् वक्तव्यः ।
 तदः च मित् अचः अन्त्यात् परत्वेन न सिध्यति ।
 ननु च अत्र अपि अत्वे कृते न अस्ति विशेषः मित् अचः अन्त्यात् परः इति वा परत्वे प्रत्ययः परः इति वा ।
 तत् हि अत्त्वम् न प्राप्नोति ।
 किम् कारणम् ।
 विभक्तौ इति उच्यते ।
 एवम् तर्हि यकारान्तः दानीम् करिष्यते ।
 किम् यकारः न श्रूयते ।
 लुप्तनिर्दिष्टः यकारः ।
 चुञ्चुप्चणपोः चकारप्रतिषेधः ।
 चुञ्चुप्चणपोः चकारस्य प्रतिषेधः वक्तव्यः ।
 केशचुञ्चुः केशचणः ।
 इत्कार्याभावात् सिद्धम् ।
 इत्कार्याभावात् अत्र इत्सञ्ज्ञा न भविष्यति ।
 इदम् अस्ति इत्कार्यम् चितः अन्तः उदात्तः भवति इति अन्तोदात्तत्वम् यथा स्यात् ।
 पित्करणम् इदानीम् किमर्थम् स्यात् ।
 पित्करणम् किमर्थम् इति चेत् पर्यायार्थम् ।
 पित्करणम् किमर्थम् इति चेत् पर्यायार्थम् एतत् स्यात् ।
 एवम् तर्हि यकारादी चुञ्चुप्चणपौ ।
 किम् यकारः न श्रूयते ।
 लुप्तनिर्दिष्टः यकारः ।
 इरः उपसङ्ख्यानम् ।
 इरः उपसङ्ख्यानम् कर्तव्यम् ॒ रुधिर् ॒ अरुधत् , अरौत्सीत् ।
 अवयवग्रहणात् सिद्धम् ।
 रेफस्य अत्र हलन्त्यम् इति इत्सञ्ज्ञा भविष्यति इकारस्य उपदेशे अच् अनुनासिकः इति ।
 अवयवग्रहणात् इति चेत् इदिद्विधिप्रसङ्गः ।
 अवयवग्रहणात् इति चेत् इदिद्विधिप्रसङ्गः प्राप्नोति ।
 भेत्ता छेत्ता ।
 इदितः नुम् धातोः इति नुम् प्राप्नोति ।
 यदि पुनः अयम् इदिद्विधिः कुम्भीधान्यन्यायेन विज्ञायेत ।
 तत् यथा ।
 कुम्भीधान्यः श्रोत्रियः इति उच्यते ।
 यस्य कुम्भ्याम् एव धान्यम् सः कुम्भीधान्यः ।
 यस्य पुनः कुम्भ्याम् च अन्यत्र च न असौ कुम्भीधान्यः ।
 न अयम् इदिद्विधिः कुम्भीधान्यन्यायेन शक्यः विज्ञातुम् ।
 इह हि दोषः स्यात् ।
 टुनदि नन्दथुः इति ।
 एवम् तर्हि न एवम् विज्ञायते इकारः इत् यस्य सः अयम् इदित् तस्य इदितः इति ।
 कथम् तर्हि ।
 इकारः एव इत् इदित् इदिदन्तस्य इति ।
 अथ वा ऋ̄कारस्य एव इदम् इर्त्वभूतस्य ग्रहणम् ।
 तत्र उपदेशे अच् अनुनासिकः इत् इति इत्सञ्ज्ञा भविष्यति ।
 अथ वा आचार्यप्रवृत्तिः ज्ञापयति न एवञ्जातीयकानाम् इदिद्विधिः भवति इति यत् अयम् इरितः कान् चित् नुमनुषक्तान् पठति ।
 उबुन्दिर् निशामने ।
 स्कन्दिर् गतिशोषणयोः ।
 अथ वा आचार्यप्रवृत्तिः ज्ञापयति इर्शब्दस्य इत्सञ्ज्ञा भवति इति यत् अयम् इरितः वा इति आह ।
 अथ वा अन्ते इति वर्तते ।
 तस्यग्रहणम् किमर्थम् ।
 इत्सञ्ज्ञकः प्रतिनिर्दिश्यते ।
 न एतत् अस्ति प्रयोजनम् ।
 प्रकृतम् इत् इति वर्तते ।
 क्व प्रकृतम् ।
 उपदेशे अच् अनुनासिकः इत् इति ।
 तत् वै प्रथमानिर्दिष्टम् षष्ठीनिर्दिष्टेन च इह अर्थः ।
 अर्थात् विभक्तिविपरिणामः भविष्यति ।
 तत् यथा ।
 उच्चानि देवदत्तस्य गृहाणि ।
 आमन्त्रयस्व एनम् ।
 देवदत्तम् इति गम्यते ।
 देवदत्तस्य गावः अश्वाः हिरण्यम् इति ।
 आढ्यः वैधवेयः ।
 देवदत्तः इति गम्यते ।
 पुरस्तात् षष्ठीनिर्दिष्टम् सत् अर्थात् द्वितीयानिर्दिष्टम् प्रथमानिर्दिष्टम् च भवति ।
 एवम् इह अपि पुरस्तात् प्रथमानिर्दिष्टम् सत् अर्थात् षष्ठीनिर्दिष्टम् भविष्यति ।
 इदम् तर्हि प्रयोजनम् ।
 ये अनेकालः इत्सञ्ज्ञाः तेषाम् लोपः सर्वादेशः यथा स्यात् ।
 अथ क्रियमाणे अपि च तस्यग्रहणे कथम् इव लोपः सर्वादेशः लभ्यः ।
 लभ्यः इति आह ।
 कुतः ।
 वचनप्रामाण्यात् ।
 तस्यग्रहणसामर्थ्यात् ।
 इतः लोपे णल्क्त्वानिष्ठासु उपसङ्ख्यानम् इत्प्रतिषेधात् ।
 इतः लोपे णल्क्त्वानिष्ठासु उपसङ्ख्यानम् कर्तव्यम् ।
 णल् ।
 अहम् पपच ।
 क्त्वा ।
 देवित्वा सेवित्वा ।
 निष्ठा ।
 शयितः शयितवान् ।
 किम् पुनः कारणम् न सिध्यति ।
 इत्प्रतिषेधात् ।
 प्रतिषिध्यते अत्र इत्सञ्ज्ञा ।
 णल् उत्तमः णित् वा भवति ।
 क्त्वा सेट् न कित् भवति ।
 निष्ठा सेट् न कित् भवति इति ।
 सिद्धम् तु णलादीनाम् ग्रहणप्रतिषेधात् । सिद्धम् एतत् ।
 कथम् ।
 णलादीनाम् ग्रहणानि प्रतिषिधन्ते ।
 णल् उत्तमः वा णिद्ग्रहणेन गृह्यते ।
 क्त्वा सेट् न किद्ग्रहणेन गृह्यते ।
 निष्ठा सेट् न किद्ग्रहणेन गृह्यते इति ।
 निर्दिष्टलोपात् वा ।
 निर्दिष्टलोपात् वा सिद्धम् एव ।
 अथ वा निर्दिष्टस्य अयम् लोपः क्रियते ।
 तस्मात् सिद्धम् एतत् ।
 तत्र तुस्मानाम् प्रतिषेधः ।
 तत्र तुस्मानाम् प्रतिषेधः वक्तव्यः ।
 तस्मात् तस्मिन् यस्मात् यस्मिन् वृक्षाः प्लक्षाः अचिनवम् असुनवम् अकरवम् ।
 न वा उच्चारणसामर्थ्यात् ।
 न वा वक्तव्यः ।
 किम् कारणम् ।
 उच्चारणसामर्थ्यात् अत्र लोपः न भविष्यति ।
 अनुबन्धलोपे भावाभावयोः विप्रतिषेधात् अप्रसिद्धिः । अनुबन्धलोपे भावाभावयोः विरोधात् अप्रसिद्धिः ।
 न ज्ञायते केन अभिप्रायेण प्रसजति केन निवृत्तिम् करोति इति ।
 सिद्धम् तु अपवादन्यायेन ।
 सिद्धम् एतत् ।
 कथम् ।
 अपवादन्यायेन ।
 किम् पुनः इह तथा यथा उत्सर्गापवादौ ।
 भावः हि कार्याऋथः नन्यार्थः लोपः ।
 कार्यम् करिष्यामि इति अनुबन्धः आसज्यते कार्याद् अन्यन् मा भूत् इति लोपः ।
 अथ यस्य अनुबन्धः आसज्यते किम् सः तस्य एकान्तः भवति आहोस्वित् अनेकान्तः ।
 एकान्तः तत्र उपलब्धेः ।
 एकान्तः इति आह ।
 कुतः ।
 तत्र उपलब्धेः ।
 तत्रस्थः हि असौ उपलभ्यते ।
 तत् यथा वृक्षस्था शाखा वृक्षैकान्ता उपलभ्यते ।
 तत्र असरूपसर्वादेशदाप्प्रतिषेधे पृथक्त्वनिर्देशः अनाकारान्तत्वात् ।
 तत्र असरूपविधौ दोषः भवति ।
 कर्मणि अण् आतः अनुपसर्गे कः इति ।
 कण्विषये अण् अपि प्राप्नोति ।
 सर्वादेशे च दोषः भवति ।
 दिवः औत् सर्वादेशः प्राप्नोति ।
 दाप्प्रतिषेधे पृथक्त्वनिर्देशः कर्तव्यः ।
 अदाब्दैपौ इति वक्तव्यम् ।
 किम् पुनः कारणम् न सिध्यति ।
 अनाकारान्तत्वात् ।
 ननु च आत्त्वे कृते भविष्यति ।
 तत् हि आत्त्वम् न प्राप्नोति ।
 किम् कारणम् ।
 अनेजन्तत्वात् ।
 अस्तु तर्हि अनेकान्तः ।
 अनेकान्ते वृत्तिविशेषः ।
 यदि अनेकान्तः वृत्तिविशेषः न सिध्यति ।
 किति णिति इति कार्याणि न सिध्यन्ति ।
 किम् हि सः तस्य इत् भवति येन इत्कृतम् स्यात् ।
 एवम् तर्हि अनन्तरः ।
 अनन्तरः इति चेत् पूर्वपरयोः इत्कृतप्रसङ्गः ।
 अनन्तरः इति चेत् पूर्वपरयोः इत्कृतम् प्राप्नोति ।
 वुञ्छण् ।
 सिद्धम् तु व्यवसितपाठात् ।
 सिद्धम् एतत् ।
 कथम् ।
 व्यवसितपाठः कर्तव्यः ।
 वुञ् छण् ।
 सः च अवश्यम् व्यवसितपाठः कर्तव्यः ।
 इतरथा हि एकान्ते अपि सन्देहः ।
 अक्रियमाणे व्यवसितपाठे एकान्ते अपि सन्देहः स्यात् ।
 तत्र न ज्ञायते किम् अयम् पूर्वस्य भवति आहोस्वित् परस्य इति ।
 सन्देहमात्रम् एतत् भवति ।
 सर्वसन्देहेषु च इदम् उपतिष्ठते व्याख्यानतः विशेषप्रतिपत्तिः न हि सन्देहात् अलक्षणम् इति ।
 पूर्वस्य इति व्याख्यास्यमः ।
 वृत्तात् वा ।
 वृत्तात् वा पुनः सिद्धम् एतत् ।
 वृद्धिमन्तम् आद्युदात्तम् दृष्ट्वा ञित् इति व्यवसेयम् ।
 अन्तोदात्तम् दृष्ट्वा कित् इति ।
 युक्तम् पुनः यत् वृत्तिनिमित्तकः अनुबन्धः स्यात् न अनुबन्धनिमित्तकेन नाम वृत्तेन भवितव्यम् ।
 वृत्तिनिमित्तकः एव अनुबन्धः ।
 वृत्तिज्ञः हि आचार्यः अनुबन्धान् आसजति ।
 उभयम् इदम् अनुबन्धेषु उक्तम् एकान्ताः अनेकान्ताः इति ।
 किम् अत्र न्याय्यम् ।
 एकान्ताः इति न्याय्यम् ।
 कुतः एतत् ।
 अत्र हि हेतुः व्यपदिष्टः ।
 यत् च नाम सहेतुकम् तत् न्याय्यम् ।
 ननु च उक्तम् तत्र असरूपसर्वादेशदाप्प्रतिषेधे पृथक्त्वनिर्देशः अनाकारान्तत्वात् इति ।
 असरूपविधौ तावत् न दोषः ।
 आचार्यप्रवृत्तिः ज्ञापयति न अनुबन्धकृतम् असारूप्यम् भवति इति यत् अयम् ददातिदधात्योः विभाषा इति विभाषा शम् शास्ति ।
 यत् अपि उक्तम् सर्वादेशे इति ।
 अत्र अपि आचार्यप्रवृत्तिः ज्ञापयति न अनुबन्धकृतम् अनेकाल्त्वम् भवति इति यत् अयम् शित् सर्वस्य इति आह ।
 यत् अपि उक्तम् दाप्प्रतिषेधे पृथक्त्वनिर्देशः कर्तव्यः इति ।
 न कर्तव्यः ।
 आचार्यप्रवृत्तिः ज्ञापयति न अनुबन्धकृतम् अनेजन्तत्वम् भवति इति यत् अयम् उदीचाम् माङः व्यतीहारे इति मेङः सानुबन्धकस्य आत्त्वभूतस्य ग्रहणम् करोति ।
व्याकरणमहाभाष्य खण्ड 16
 किम् इह उदाहरणम् ।
 इकः यण् अचि ।
 दधि अत्र मधु अत्र ।
 न एतत् अस्ति ।
 स्थाने अन्तरतमेन अपि एतत् सिद्धम् ।
 कुतः आन्तर्यम् ।
 तालुस्थानस्य तालुस्थानः ओष्ठस्थानस्य ओष्ठस्थानः भविष्यति इति ।
 इदम् तर्हि ।
 तस्थस्थमिपाम् ताम्तम्तामः इति ।
 ननु च एतत् अपि स्थाने अन्तरतमेन एव सिद्धम् ।
 कुतः आन्तर्यम् ।
 एकार्थस्य एकार्थः द्व्यर्थस्य द्व्यर्थः बह्वर्थस्य बह्वर्थः भविष्यति इति ।
 इदम् तर्हि तूदीशलात्रुअवर्मतीकूचवारात् ढक्छण्ढञ्यकः इति ।
 किमर्थम् पुनः इदम् उच्यते ।
 सञ्ज्ञासमासनिर्देशात् सर्वप्रसङ्गः अनुदेशस्य यथासङ्ख्यवचनम् नियमार्थम् । सञ्ज्ञया समासैः च निर्देशाः क्रियन्ते ।
 सञ्ज्ञया तावत् ।
 परस्मैपदानाम् णलतुसुस्थलथुसणल्वमाः इति ।
 समासैः ।
 तूदीशलातुरवर्मतीकूचवारात् ढक्छण्ढञ्यकः इति ।
 सञ्ज्ञासमासनिर्देशात् सर्वप्रसङ्गः अनुदेशस्य यथासङ्ख्यवचनम् नियमार्थम् ।
 सर्वस्य उद्देशस्य सर्वः अनुदेशः प्राप्नोति ।
 इष्यते च समसङ्ख्यम् यथा स्यात् इति ।
 तत् च अन्तरेण यत्नम् न सिध्यति इति तत्र यथासङ्ख्यवचनम् नियमार्थम् ।
 एवमर्थम् इदम् उच्यते ।
 किम् पुनः कारणम् सञ्ज्ञया समासैः च निर्देशाः क्रियन्ते ।
 सञ्ज्ञासमासनिर्देशः ल्पृथक् विभक्तिसञ्ज्ञ्यनुच्चारणार्थः । सञ्ज्ञया समासैः च निर्देशाः क्रियन्तेपृथक् विभक्तीः सञ्ज्ञिनः च मा उच्चिचीरम् इति ।
 प्रकरणे च सर्वसम्प्रत्ययार्थः ।
 प्रकरणे च सर्वेषाम् सम्प्रत्ययः यथा स्यात् ।
 विदः लटः वा इति ।
 किम् पुनः शब्दतः साम्ये सङ्ख्यातानुदेशः भवति आहोस्वित् अर्थतः ।
 कः च अत्र विशेषः ।
 सङ्ख्यासाम्यम् शब्दतः चेत् णलादयः परस्मैपदानाम् डारौरसः प्रथमस्य अयवायावः एचः इति अनिर्देशः ।
 अगमकः निर्देशः अनिर्देशः ।
 परस्मैपदानाम् णलतुसुस्थलथुसणल्वमाः इति णलादयः बहवः परस्मैपदानाम् इति एकः शब्दः ।
 वैषम्यात् सङ्ख्यातानुदेशः न प्राप्नोति ।
 डारौरसः प्रथमस्य ।
 डारौरसः बहवः प्रथमस्य इति एकः शब्दः ।
 वैषम्यात् सङ्ख्यातानुदेशः न प्राप्नोति ।
 एचः अयवायावः ।
 अयवायावः बहवः एचः इति एकः शब्दः ।
 वैषम्यात् सङ्ख्यातानुदेशः न प्राप्नोति ।
 अस्तु तर्हि अर्थतः ।
 अर्थतः चेत् लृलुटोर्नन्द्यरीहणसिन्धुतक्षशिलादिषु दोषः ।
 लृलुटोर्नन्द्यरीहणसिन्धुतक्षशिलादिषु दोषः भवति ।
 स्यतासीलृलुटोः ।
 स्यतासी द्वौ लृलुटोः इति अस्य त्रयः अर्थाः ।
 वैषम्यात् सङ्ख्यातानुदेशः न प्राप्नोति ।
 नन्दिग्रहिपचादिभ्यः ल्युणिन्यचः ।
 नन्द्यादयः बहवः ल्युणिन्यचः त्रयः ।
 वैषम्यात् सङ्ख्यातानुदेशः न प्राप्नोति ।
 अरीहणादयः बहवः वुञादयः सप्तदश ।
 वैषम्यात् सङ्ख्यातानुदेशः न प्राप्नोति ।
 सिन्धुतक्षशिलादिभ्यः अणञौ ।
 सिन्धुतक्षशिलादयः बहवः अणञौ द्वौ ।
 वैषम्यात् सङ्ख्यातानुदेशः न प्राप्नोति ।
 आत्मनेपदविधिनिष्ठासार्वधातुकद्विग्रहणेषु ।
 आत्मनेपदविधिनिष्ठासार्वधातुकद्विग्रहणेषु च दोषः भवति ।
 आत्मनेपदविधिः च न सिध्यति ।
 अनुदात्तङितः आत्मनेपदम् ।
 अनुदात्तङितौ द्वौ आत्मनेपदम् इति अस्य द्वौ अर्थौ ।
 तत्र सङ्ख्यातानुदेशः प्राप्नोति ।
 निष्ठा ।
 रदाभ्याम् निष्ठातः नः पूर्वस्य च दः इति ।
 रेफदकारौ द्वौ निष्ठा इति अस्य द्वौ अर्थौ ।
 तत्र सङ्ख्यातानुदेशः प्राप्नोति ।
 सार्वधातुकद्विग्रहणेषु च दोषः भवति ।
 श्नसोः अल्लोपः श्नमस्ती द्वौ सार्वधातुकम् इति अस्य द्वौ अर्थौ ।
 तत्र सङ्ख्यातानुदेशः प्राप्नोति ।
 एङः पूर्वत्वे प्रतिषेधः ।
 एङः पूर्वत्वे प्रतिषेधः वक्तव्यः ।
 एङः पदान्तात् अति ङसिङसोः च ।
 ङसिङसौ द्वौ एङ् इति अस्य द्वौ अर्थौ ।
 तत्र सङ्ख्यातानुदेशः प्राप्नोति ।
 अस्तु तर्हि शब्दतः ।
 ननु च उक्तम् सङ्ख्यासाम्यम् शब्दतः चेत् णलादयः परस्मैपदानाम् डारौरसः प्रथमस्य अयवायावः एचः इति अनिर्देशः इति ।
 न एषः दोषाः ।
 स्थाने अन्तरतमः इति अनेन व्यवस्था भविष्यति ।
 कुतः आन्तर्यम् ।
 एकार्थस्य एकार्थः द्व्यर्थस्य द्व्यर्थः बह्वर्थस्य बह्वर्थः ।
 संवृतावर्णस्य संवृतावर्णः विवृतावर्णस्य विवृतावर्णः ।
 अतिप्रसङ्गः गुणवृद्धिप्रतिषेधे क्ङिति ।
 अतिप्रसङ्गः भवति गुणवृद्धिप्रतिषेधे क्ङिति ।
 गुणवृद्धी द्वे क्ङितौ द्वौ ।
 तत्र सङ्ख्यातानुदेशः प्राप्नोति ।
 न एषः दोषः ।
 गकारः अपि अत्र निर्दिश्यते ।
 तत् गकारग्रहणम् अपि कर्तव्यम् ।
 न कर्तव्यम् ।
 क्रियते न्यासे एव ।
 ककारे गकारः चर्त्वभूतः निर्दिश्यते ।
 गिति किति ङिति इति ।
 उदि कूले रुजिवहोः ।
 उदिकूले द्वे रुजिवहौ द्वौ ।
 तत्र सङ्ख्यातानुदेशः प्राप्नोति ।
 न एषः दोषः ।
 न उदिः उपपदम् ।
 किम् तर्हि ।
 विशेषणम् रुजिवहोः ।
 उत्पूर्वाभ्याम् रुजिवहिभ्याम् कूले उपपदे इति ।
 तच्छीलादिषु धातुत्रिग्रहणेषु ।
 तच्छीलादिषु धातुत्रिग्रहणेषु दोषः भवति ।
 विदिभिदिच्छिदेः कुरच् ।
 विदिभिदिच्छिदयः त्रयः तच्छीलादयः त्रयः ।
 तत्र सङ्ख्यातानुदेशः प्राप्नोति ।
 घञादिषु द्विग्रहणेषु ।
 घञादिषु द्विग्रहणेषु दोषः भवति ।
 निरभ्योः पूल्वोः ।
 निरभी द्वौ पूल्वौ द्वौ ।
 तत्र सङ्ख्यातानुदेशः प्राप्नोति ।
 न एषः दोषः ।
 इष्यते च अत्र सङ्ख्यातानुदेशः ॒ निष्पावः , अभिलावः इति ।
 एवम् तर्हि अकर्तरि च कारके भावे च इति द्वौ पूल्वौ च द्वौ ।
 तत्र सङ्ख्यातानुदेशः प्राप्नोति ।
 अवे तृ̄स्त्रोः करणाधिकरणयोः ।
 तृ̄स्त्रौ द्वौ करणाधिकरणे द्वे ।
 तत्र सङ्ख्यातानुदेशः प्राप्नोति ।
 कर्तृकर्मणोः च भूकृञोः ।
 कर्तृकर्मणी द्वे भूकृञौ द्वौ ।
 तत्र सङ्ख्यातानुदेशः प्राप्नोति ।
 अनवक्ल्̥प्त्यमर्षयोः अकिंवृत्ते अपि ।
 अनवक्ल्̥प्त्यमर्षौ द्वौ किंवृत्ताकिंवृत्ते द्वे ।
 तत्र सङ्ख्यातानुदेशः प्राप्नोति ।
 कृभ्वोः क्त्वाणमुलौ ।
 कृभ्वौ द्वौ क्त्वाणमुलौ द्वौ ।
 तत्र सङ्ख्यातानुदेशः प्राप्नोति ।
 अधीयानविदुषोः छन्दोब्राह्मणानि ।
 छन्दोब्राह्मणानि इति द्वे अधीते वेद इति च द्वौ ।
 तत्र सङ्ख्यातानुदेशः प्राप्नोति ।
 रोपधेतोः पथिदूतयोः ।
 रोपधेतोः प्राचाम् तत् गच्छति पथिदूतयोः ।
 रोपधेतौ द्वौ पथिदूतौ द्वौ ।
 तत्र सङ्ख्यातानुदेशः प्राप्नोति ।
 तत्र भवतः तस्य व्याख्यानः क्रतुयज्ञेभ्यः ।
 तत्र भवतस्तस्यव्याख्यानौ द्वौ क्रतुयज्ञौ द्वौ ।
 तत्र सङ्ख्यातानुदेशः प्राप्नोति ।
 सङ्घादिषु अञ्प्रभृतयः षङ्घादिषु अञ्प्रभृतयः सङ्ख्यातानुदेशेन न सिध्यन्ति ।
 न एषः दोषः ।
 घोषग्रहणम् अत्र कर्तव्यम् ।
 वेशोयशाअदेः भगात् यल्खौ ।
 वेशोयशाअदी द्वौ यल्खौ द्वौ ।
 तत्र सङ्ख्यातानुदेशः प्राप्नोति ।
 ङसिङसोः ख्यत्यात् परस्य ।
 ङसिङसौ द्वौ ख्यत्यौ द्वौ ।
 तत्र सङ्ख्यातानुदेशः प्राप्नोति ।
 न वा समानयोगवचनात् ।
 न वा एषः दोषः ।
 किम् कारणम् ।
 समानयोगवचनात् ।
 समानयोगे सङ्ख्यातानुदेशम् वक्ष्यामि ।
 तस्य दोषः विदः लटः वा ।
 तस्य एतस्य लक्षणस्य दोषः विदः लटः वा इति सङ्ख्यातानुदेशः न प्राप्नोति ।
 ध्माधेत्टोः नाडीमुष्ट्योः च ।
 ध्माधेत्टोः नाडीमुष्ट्योः च सङ्ख्यातानुदेशः न प्राप्नोति ।
 खलगोरथात् इनित्रकट्यचः च ।
 सङ्ख्यातानुदेशः न प्राप्नोति ।
 सिन्ध्वपकराभ्याम् कन् अणञौ च ।
 सङ्ख्यातानुदेशः न प्राप्नोति ।
 युष्मदस्मदोः च आदेशाः ।
 युष्मदस्मदोः च आदेशाः सङ्ख्यातानुदेशेन न सिध्यन्ति ।
 तस्मात् यस्मिन् पक्षे अल्पीयांसः दोषाः ताम् आस्थाय प्रतिविधेयम् दोषेषु ।
 अथ वा एवम् वक्ष्यामि ।
 यथासङ्ख्यम् अनुदेशः समानाम् स्वरितेन ।
 ततः अधिकारः ।
 अधिकारः च भवति स्वरितेन इति ।
 एवम् अपि स्वरितम् दृष्ट्वा सन्देहः स्यात् ।
 न ज्ञायते किम् अयम् समसङ्ख्यार्थः आहोस्वित् अधिकारार्थः इति ।
 सन्देहमात्रम् एतत् भवति ।
 सर्वसन्देहेषु च इदम् उपतिष्ठते व्याख्यानतः विशेषप्रतिपत्तिः न हि सन्देहात् अलक्षणम् इति समसङ्ख्यार्थः इति व्याख्यास्यामः ।
 किमर्थम् इदम् उच्यते ।
 अधिकारः प्रतियोगम् तस्य अनिर्देशार्थः ।
 अधिकारः क्रियते प्रतियोगम् तस्य अनिर्देशार्थः इति ।
 किम् इदम् प्रतियोगम् इति ।
 योगम् योगम् प्रति प्रतियोगम् ।
 योगे योगे तस्य ग्रहणम् मा कार्षम् इति ।
 किम् गतम् एतत् इयता सूत्रेण ।
 गतम् इति आह ।
 कुतः ।
 लोकतः ।
 तत् यथा लोके अधिकृतः असौ ग्रामे अधिकृतः असौ नगरे इति उच्यते यः यत्र व्यापारम् गच्छति ।
 शब्देन च अपि अधिकृतेन कः अन्यः व्यापारः शक्यः अवगन्तुम् अन्यत् अतः योगे योगे उपस्थानात् ।
 न वा निर्दिश्यमानाधिकृतत्वात् यथा लोके ।
 न वा एतत् प्रयोजनम् ।
 किम् कारणम् ।
 निर्दिश्यमानाधिकृतत्वात् यथा लोके ।
 निर्दिश्यमानम् अधिकृतम् गम्यते ।
 तत् यथा ।
 देवदत्ताय गौः दीयताम् यज्ञदत्ताय विष्णुमित्राय इति ।
 गौः इति गम्यते ।
 एवम् इह अपि पदरुजविशस्पृशः घञ् सृ स्थिरे भावे ।
 घञ् इति गम्यते ।
 अन्यनिर्देशः तु निवर्तकः तस्मात् परिभाषा ।
 अन्यनिर्देशः तु लोके निवर्तकः भवति ।
 तत् यथा ।
 देवदत्ताय गौः दीयताम् यज्ञदत्ताय कम्बलः विष्णुमित्राय च इति ।
 कम्बलः गोनिवर्तकः भवति ।
 एवम् इह अपि अभिविधौ भावे इनुण् घञः निवर्तकः स्यात् ।
 तस्मात् परिभाषा कर्तव्या ।
 अधिकारपरिमाणाज्ञानम् तु ।
 अधिकारपरिमाणाज्ञानम् तु भवति ।
 न ज्ञायते कियन्तम् अवधिम् अधिकारः अनुवर्तते इति ।
 अधिकारपरिमाणज्ञानार्थम् तु ।
 अधिकारपरिमाणज्ञानार्थम् एव तर्हि अयम् योगः वक्तव्यः ।
 अधिकारपरिमाणम् ज्ञास्यामि इति ।
 कथम् पुनः स्वरितेन अधिकारः इति अनेन अधिकारपरिमाणम् शक्यम् विज्ञातुम् ।
 एवम् वक्ष्यामि स्वरिते न अधिकारः इति ।
 स्वरितम् दृष्ट्वा अधिकारः न भवति इति ।
 केन इदानीम् अधिकारः भविष्यति ।
 लौकिकः अधिकारः ।
 न अधिकारः इति चेत् उक्तम् ।
 किम् उक्तम् ।
 अन्यनिर्देशः तु निवर्तकः तस्मात् परिभाषा इति ।
 अधिकारार्थम् एव तर्हि अयम् योगः वक्तव्यः ।
 ननु च उक्तम् अधिकारपरिमाणाज्ञानम् तु इति ।
 यावतिथः अल् अनुबन्धः तावतः योगान् इति वचनात् सिद्धम् ।
 यावतिथः अल् अनुबध्यते तावतः योगान् अधिकारः अनुवर्तते इति वक्तव्यम् ।
 अथ इदानीम् यत्र अल्पीयांसः अलः भूयसः च योगान् अधिकारः अनुवर्तते कथम् तत्र कर्तव्यम् ।
 भूयसि प्राग्वचनम् ।
 भूयसि प्राग्वचनम् कर्तव्यम् ।
 प्राक् अमुतः इति वक्तव्यम् ।
 तत् तर्हि वक्तव्यम् ।
 न वक्तव्यम् ।
 सन्देहमात्रम् एतत् भवति ।
 सर्वसन्देहेषु च इदम् उपतिष्ठते व्याख्यानतः विशेषप्रतिपत्तिः न हि सन्देहात् अलक्षणम् इति ।
 प्राक् अमुतः इति व्याख्यास्यामः ।
 यदि एवम् न अर्थः अनेन ।
 केन इदानीम् अधिकारः भविष्यति ।
 लौकिकः अधिकारः ।
 ननु च उक्तम् न अधिकारः इति चेत् उक्तम् ।
 किम् उक्तम् ।
 अन्यनिर्देशः तु निवर्तकः तस्मात् परिभाषा ।
 सन्देहमात्रम् एतत् भवति ।
 सर्वसन्देहेषु च इदम् उपतिष्ठते व्याख्यानतः विशेषप्रतिपत्तिः न हि सन्देहात् अलक्षणम् इति ।
 इनुण् घञ् इति सन्देहे घञ् इति व्याख्यास्यामः ।
 न तर्हि इदानीम् अयम् योगः वक्तव्यः ।
 वक्तव्यः च ।
 किम् प्रयोजनम् ।
 स्वरितेन अधिकारगतिः यथा विज्ञायेत , अधिकम् कार्यम् , अधिकः कारः ।
 अधिकारगतिः ॒ गोस्त्रियोः उपसर्जनम् इति अत्र गोटाङ्ग्रहणम् चोदितम् ।
 तत् न कर्तव्यम् भवति ।
 स्त्रीग्रहणम् स्वरयिष्यते ।
 स्वरितेन अधिकारगतिः भवति इति स्त्रियाम् इति एवम् प्रकृत्य ये प्रत्ययाः विहिताः तेषाम् ग्रहणम् विज्ञास्यते ।
 तत्र स्वरितेन अधिकारगतिः भवति इति न दोषः भवति ।
 अधिकम् कार्यम् ॒ अपादानम् आचार्यः किम् न्याय्यम् मन्यते ।
 यत्र प्राप्य निवृत्तिः ।
 तेन इह एव स्यात् ॒ ग्रामात् आगच्छति ।
 नगरात् आगच्छति ।
 साङ्काश्यकेभ्यः पाटलिपुत्रकाः अभिरूपतराः इति अत्र न स्यात् ।
 स्वरितेन अधिकर्म् कार्यम् भवति इति अत्र अपि सिद्धम् भवति ।
 तथा अधिकरणम् आचार्यः किम् न्याय्यम् मन्यते ।
 यत्र कृत्स्नः आधारात्मा व्याप्तः भवति ।
 तेन इह एव स्यात् ॒ तिलेषु तैलम् ।
 दध्नि सर्पिः इति ।
 गङ्गायाम् गावः ।
 कूपे गर्गकुलम् इति अत्र न स्यात् ।
 स्वरितेन अधिकर्म् कार्यम् भवति इति अत्र अपि सिद्धम् भवति ।
 अधिकम् कार्यम् ।
 अधिकः कारः ॒ पूर्वविप्रतिषेधाः न पठितव्याः भवन्ति ।
 गुणवृद्ध्यौत्त्वतृज्वद्भावेभ्यः नुम् पूर्वविप्रतिषिद्धम् नुमचिरतृज्वद्भावेभ्यः नुट् इति ।
 नुम्नुटौ स्वरयिष्येते ।
 तत्र स्वरितेन अधिकः कारः भवति इति नुम्नुटौ भविष्यतः ।
 कथम् पुनः अधिकः कारः इति अनेन पूर्वविप्रतिषेधाः शक्य न पठितुम् ।
 लोकतः ।
 तत् यथा लोके अधिकम् अयम् कारम् करोति इति उच्यते यः अयम् दुर्बलः सन् बलवद्भिः सह भारम् वहति ।
 एवम् इह अपि अधिकम् अयम् कारम् करोति इति उच्यते यः अयम् पूर्वः सन् परम् बाधते ।
 अधिकारगतिः स्त्र्यर्था विशेषाय अधिकम् कार्यम् ।
 अथ यः अन्यः अधिकः कारः पूर्वविप्रतिषेधार्थः सः ।
 विकरणेभ्यः प्रतिषेधः वक्तव्यः ।
 चिनुतः सुनुतः लुनीतः पुनीतः ।
 ङितः इति आत्मनेपदम् प्राप्नोति ।
 न एषः दोषः ।
 न एवम् विज्ञायते ङकारः इत् अस्य सः अयम् ङित् ङितः इति ।
 कथम् तर्हि ।
 ङकारः एव इत् ङित् ङितः ।
 अथ वा उपदेशे इति वर्तते ।
 अथ वा उक्तम् एतत् सिद्धम् तु पूर्वस्य कार्यातिदेशात् इति ।
 सर्वथा चङङ्भ्याम् प्राप्नोति ।
 एवम् तर्हि धातोः इति वर्तते ।
 क्व प्रकृतम् ।
 भूवादयः धातवः इति ।
 तत् वै प्रथमानिर्दिष्टम् पञ्चमीनिर्दिष्टेन च इह अर्थः ।
 अर्थात् विभक्तिविपरिणामः भविष्यति ।
 तत् यथा ।
 उच्चानि देवदत्तस्य गृहाणि ।
 आमन्त्रयस्व एनम् ।
 देवदत्तम् इति गम्यते ।
 देवदत्तस्य गावः अश्वाः हिरण्यम् इति ।
 आढ्यः वैधवेयः ।
 देवदत्तः इति गम्यते ।
 पुरस्तात् षष्ठीनिर्दिष्टम् सत् अर्थात् द्वितीयानिर्दिष्टम् प्रथमानिर्दिष्टम् च भवति ।
 एवम् इह अपि पुरस्तात् प्रथमानिर्दिष्टम् सत् अर्थात् पञ्चमीनिर्दिष्टम् भविष्यति ।
 किमर्थम् पुनः इदम् उच्यते ।
 आत्मनेपदवचनम् नियमार्थम् ।
 नियमार्थः अयम् आरम्भः ।
 किम् उच्यते नियमार्थः अयम् इति न पुनः विध्यर्थः अपि स्यात् ।
 लविधानात् विहितम् ।
 लविधानात् हि आत्मनेपदम् परस्मैपदम् च विहितम् ।
 अस्ति प्रयोजनम् एतत् ।
 किम् तर्हि इति ।
 विकरणैः तु व्यवहितत्वात् नियमः न प्राप्नोति ।
 इदम् इह सम्प्रधार्यम् ।
 विकरणाः क्रियन्ताम् नियमः इति ।
 किम् अत्र कर्तव्यम् ।
 परत्वात् विकरणाः ।
 नित्याः खलु अपि विकरणाः ।
 कृते अपि नियमे प्राप्नुवन्ति अकृते अपि प्राप्नुवन्ति ।
 नित्यत्वात् परत्वात् च विकरणेषु कृतेषु विकरणैः व्यवहितत्वात् नियमः न प्राप्नोति ।
 न एषः दोषः ।
 अनवकाशः नियमः ।
 सावकाशः ।
 कः अवकाशः ।
 ये एते लुग्विकरणाः श्लुविकरणाः लिङ्लिटौ च ।
 यदि पुनः इयम् परिभाषा विज्ञायेत ।
 किम् कृतम् भवति ।
 कार्यकालम् सञ्ज्ञापरिभाषम् यत्र कार्यम् तत्र द्रष्टव्यम् ।
 लस्य तिबादयः भवन्ति इति उपस्थितम् इदम् भवति अनुदात्तङितः आत्मनेपदम् शेषात् कर्तरि परस्मैपदम् इति ।
 एवम् अपि इतरेतराश्रयम् भवति ।
 का इतरेतराश्रयता ।
 अभिनिर्वृत्तानाम् लस्य स्थाने तिबादीनाम् आत्मनेपदपरस्मैपदसञ्ज्ञया भवितव्यम् सञ्ज्ञया च तिबादयः भाव्यन्ते ।
 तत् इतरेतराश्रयम् भवति ।
 इतरेतराश्रयाणि कार्याणि च न प्रकल्पन्ते ।
 परस्मैपदेषु तावत् न इतरेतराश्रयम् भवति ।
 परस्मैपदानुक्रमणम् न करिष्यते ।
 अवश्यम् कर्तव्यम् अनुपराभ्याम् कृञः इति एवमर्थम् ।
 ननु च एतत् अपि आत्मनेपदानुक्रमणे एव करिष्ये ।
 स्वरितञितः कर्त्रभिप्रये क्रियाफले आत्मनेपदम् भवति कर्तरि ।
 अनुपराभ्याम् कृञः न इति ।
 आत्मनेपदेषु च अपि न इतरेतराश्रयम् भवति ।
 कथम् ।
 भाविनी सञ्ज्ञा विज्ञास्यते सूत्रशाटकवत् ।
 तत् यथा ॒ कः चित् कम् चित् तन्तुवायम् आह ॒ अस्य सूत्रस्य शाटकम् वय इति ।
 सः पश्यति ।
 यदि शाटकः न वातव्यः अथ वातव्यः न शाटकः ।
 शाटकः वातव्यः इति विप्रतिषिद्धम्. भाविनी खलु अस्य सञ्ज्ञा अभिप्रेता ।
 सः मन्ये वातव्यः यस्मिन् उते शाटकः इति एतत् भवति इति ।
 एवम् इह अपि सः लस्य स्थाने कर्तव्यः ल्यस्य अभिनिर्वृत्तस्य आत्मनेपदम् इति एषा सञ्ज्ञा भविष्यति ।
 अथ वा पुनः अस्तु नियमः ।
 ननु च उत्कम् विकरणैः तु व्यवहितत्वात् नियमः न प्राप्नोति ।
 न एषः दोषः ।
 आचार्यप्रवृत्तिः ज्ञापयति विकरणेभ्यः नियमः बलीयान् इति यत् अयम् विकरणविधौ आत्मनेपदपरस्मैपदानि आश्रयति ।
 पुषादिद्युताद्ल्̥र्दितः परस्मैपदेषु आत्मनेपदेषु अन्यतरस्याम् इति ।
 न एतत् अस्ति ज्ञापकम् ।
 अभिनिर्वृत्तानि हि लस्य स्थाने आत्मनेपदानि परस्मैपदानि च ।
 यत् तर्हि अनुपसर्गात् वा इति विभाषाम् शास्ति ।
 किम् पुनः अयम् प्रत्ययनियमः ॒ अनुदात्तङितः एव आत्मनेपदम् भवति , भावकर्मणोः एव आत्मनेपदम् भवति इति ।
 आहोस्वित् प्रकृत्यर्थनियमः ॒ अनुदात्तङितः आत्मनेपदम् एव , भावकर्मणोः आत्मनेपदम् एव ।
 कः च अत्र विशेषः ।
 तत्र प्रत्ययनियमे शेषवचनम् परस्मैपदस्य अनिवृत्तत्वात् ।
 तत्र प्रत्ययनियमे शेषग्रहणम् कर्तव्यम् परस्मैपदनियमार्थम् ।
 शेषात् कर्तरि परस्मैपदम् इति ।
 किम् कारणम् ।
 परस्मैपदस्य अनिवृत्तत्वात् ।
 प्रत्ययाः नियताः प्रकृत्यर्थौ अनियतौ ।
 तत्र परस्मैपदम् प्राप्नोति ।
 तत्र शेषग्रहणम् कर्तव्यम् परस्मैपदनियमार्थम् ।
 शेषात् एव परस्मैपदम् भवति न अन्यतः इति ।
 क्यषः आत्मनेपदवचनम् तस्य अन्यत्र नियमात् ।
 क्यषः आत्मनेपदम् वक्तव्यम् ।
 लोहितायति लोहितायते ।
 किम् पुनः कारणम् न सिध्यति ।
 तस्य अन्यत्र नियमात् ।
 तत् हि अन्यत्र नियम्यते ।
 उच्यते च न च प्राप्नोति ।
 तत् वचनात् भविष्यति ।
 अस्तु तर्हि प्रकृत्यर्थनियमः ।
 प्रकृत्यर्थनियमे अन्याभावः ।
 प्रकृत्यर्थनियमे अन्येषाम् प्रत्ययानाम् अभावः ।
 अनुदात्तङितः तृजादयः न प्राप्नुवन्ति ।
 न एषः दोषः ।
 अनवकाशाः तृजादयः उच्यन्ते च ।
 ते वचनात् भविष्यन्ति ।
 सावकाशाः तृजादयः ।
 कः अवकाशः ।
 परस्मैपदिनः अवकाशः ।
 तत्र अपि नियमात् न प्राप्नुवन्ति ।
 तव्यादयः तर्हि भावकर्मणोः नियमात् न प्राप्नुवन्ति ।
 तव्यादयः अपि अनवकाशाः ।
 ते वचनात् भविष्यन्ति ।
 चिण् तर्हि भावकर्मणोः नियमात् न प्राप्नोति ।
 चिण् अपि वचनात् भविष्यति ।
 घञ् तर्हि भावकर्मणोः नियमात् न प्राप्नोति ।
 तत्र अपि प्रकृतम् कर्मग्रहणम् ।
 क्व प्रकृतम् ।
 अण् कर्मणि च इति ।
 तत् वै तत्र उपपदविशेषणम् अभिधेयविशेषणेन च इह अर्थः ।
 न च अन्यार्थम् प्रकृतम् अन्यार्थम् भवति ।
 न खलु अपि अन्यत् प्रकृतम् अनुवर्तनात् अन्यत् भवति ।
 न हि गोधा सर्पन्ती सर्पणात् अहिः भवति ।
 यत् तावत् उच्यते न च अन्यार्थम् प्रकृतम् अन्यार्थम् भवति इति अन्यार्थम् अपि प्रकृतम् अन्यार्थम् भवति टत् यथा ।
 शाल्यर्थम् कुल्याः प्रणीयन्ते ताभ्यः च पाणीयम् पीयते उपश्पृश्यते च शालयः च भाव्यन्ते ।
 यद् अपि उच्यते न खलु अपि अन्यत् प्रकृतम् अनुवर्तनात् अन्यत् भवति ।
 न हि गोधा सर्पन्ती सर्पणात् अहिः भवति इति ।
 भवेत् द्रव्येषु एतत् एवम् स्यात् ।
 शब्दः तु खलु येन येन विशेषेण अभिसम्बध्यते तस्य तस्य विशेषकः भवति ।
 शेषवचनम् च ।
 शेषग्रहणम् च कर्तव्यम् ।
 शेषात् कर्तरि परस्मैपदम् इति ।
 किम् प्रयोजनम् ।
 शेषनियमार्थम् ।
 प्रकृतर्थौ नियतौ ।
 प्रत्ययाः अनियताः ।
 ते शेषे अपि प्राप्नुवन्ति ।
 तत्र शेषग्रहणम् कर्तव्यम् ।
 शेषात् कर्तरि परस्मैपदम् एव न अन्यत् इति ।
 कर्तरि च आत्मनेपदविषये परस्मैपदप्रतिषेधार्थम् ।
 कर्तरि च आत्मनेपदविषये परस्मैपदप्रतिषेधार्थम् द्वितीयम् शेषग्रहणम् कर्तव्यम् ।
 शेषात् शेषे इति वक्तव्यम् ।
 इह मा भूत् ।
 भिद्यते कुशूलः स्वयम् एव इति ।
 कतरस्मिन् पक्षे अयम् दोषः ।
 प्रकृत्यर्थनियमे ।
 प्रकृत्यर्थनियमे तावत् न दोषः ।
 प्रकृत्यर्थौ नियतौ ।
 प्रत्ययाः अनियताः ।
 तत्र न अर्थः कर्तृग्रहणेन कर्तृग्रहणात् च दोषः ।
 प्रत्ययनियमे तर्हि अयम् दोषः ।
 प्रत्ययाः नियताः ।
 प्रकृत्यर्थौ अनियतौ ।
 तत्र कर्तृग्रहणम् कर्तव्यम् भावकर्मणोः निवृत्त्यर्थम् ।
 कर्तृग्रहणात् च एषः दोषः ।
 प्रकृत्यर्थनियमे शेषग्रहणम् शक्यम् अकर्तुम् ।
 कथम् ।
 प्रकृतयर्थौ नियतौ ।
 प्रत्ययाः अनियताः ।
 ततः वक्ष्यामि परस्मैपदम् भवति इति ।
 तत् नियमार्थम् भविष्यति ।
 यत्र परस्मैपदम् च अन्यत् च प्राप्नोति तत्र परस्मैपदम् एव भवति इति ।
 तत् तर्हि प्रत्ययनियमे द्वितीयम् शेषग्रहणम् कर्तव्यम् ।
 न कर्तव्यम् ।
 योगविभागः करिष्यते ।
 अनुदात्तङितः आत्मनेपदम् ।
 ततः भावकर्मणोः ।
 ततः कर्तरि ।
 कर्तरि च आत्मनेपदम् भवति भावकर्मणोः ।
 ततः कर्क्मव्यतिहारे ।
 कर्तरि इति एव ।
 भावकर्मणोः इति निवृत्तम् ।
 यथा एव तर्हि कर्मणि कर्तरि भवति एवम् भावे अपि कर्तरि प्राप्नोति ।
 एति जीवन्तम् आनन्दः ।
 न अस्य किम् चित् रुजति इति ।
 द्वितीयः योगविभागः करिष्यते ।
 अनुदात्तङितः आत्मनेपदम् ।
 ततः भावे ।
 ततः कर्मणि ।
 कर्मणि च आत्मनेपदम् भवति ।
 ततः कर्तरि ।
 कर्तरि च आत्मनेपदम् भवति ।
 कर्मणि इति अनुवर्तते ।
 भावे इति निवृत्तम् ।
 ततः कर्मव्यतिहारे ।
 कर्तरि इति एव ।
 कर्मणि इति निवृत्तम् ।
 एवम् अपि शेषग्रहणम् कर्तव्यम् अनुपराभ्याम् कृञः इति एवमर्थम् ।
 इह मा भूत् अनुक्रियते स्वयम् एव ।
 पराक्रियते स्वयम् एव ।
 ननु च एतत् अपि योगविभागात् एव सिद्धम् ।
 न सिध्यति ।
 अनन्तरा या प्राप्तिः सा योगविभागेन शक्या बाधितुम् ।
 कुतः एतत् ।
 अनन्तरस्य विधिः वा भवति प्रतिषेधः वा इति ।
 परा प्राप्तिः अप्रतिषिद्धा ।
 तया भविष्यति ।
 ननु च इयम् प्राप्तिः पूर्वाम् प्राप्तिम् बाधते ।
 न उत्सहते प्रतिषिद्धा सती बाधितुम् ।
 एवम् तर्हि कर्तरि कर्मव्यतिहारे इति अत्र कर्तृग्रहणम् प्रत्याख्यायते ।
 तत् प्रकृतम् उत्तरत्र अनुवर्तिष्यते ।
 शेषात् कर्तरि कर्तरि इति ।
 किमर्थम् इदम् कर्तरि कर्तरि इति ।
 कर्ता एव यः कर्ता तत्र यथा स्यात् ।
 कर्ता च अन्यः च यः कर्ता तत्र मा भूत् इति ।
 ततः अनुपराभ्याम् कृञः ।
 कर्तरि कर्तरि इति एव ।
 क्रियाव्यतिर्हारे इति वक्तव्यम् ।
 कर्मव्यतिर्हारे इति उच्यमाने इह प्रसज्येत देवदत्तस्य धान्यम् व्यतिलुनन्ति इति इह च न स्यात् व्यतिलुनते व्यतिपुनते इति ।
 तत् तर्हि वक्तव्यम् ।
 न वक्तव्यम् ।
 क्रियाम् हि लोके कर्म इति उपचरन्ति ।
 काम् क्रियाम् करिष्यसि ।
 किम् कर्म करिष्यसि इति ।
 एवम् अपि कर्तव्यम् ।
 कृत्रिमाकृत्रिमयोः कृत्रिमे सम्प्रत्ययः भवति ।
 क्रिया अपि कृत्रिमम् कर्म ।
 न सिध्यति ।
 कर्तुः ईप्सिततमम् कर्म इति उच्यते ।
 कथम् च क्रिया नाम क्रियेप्सिततमा स्यात् ।
 क्रिया अपि क्रियेप्सिततमा भवति ।
 कया क्रियया ।
 सम्पश्यतिक्रियया प्रार्थयतिक्रियया अध्यवस्यतिक्रियया वा ।
 इह यः एषः मनुष्यः प्रेक्षापूर्वकारी भवति सल्ः बुद्ध्या तावत् कम् चित् अर्थम् सम्पश्यति ।
 सन्दृष्टे प्रार्थना प्रार्थिते अध्यवसायः अध्यवसाये आरम्भः आरम्भे निर्वृत्तिः निर्वृत्तौ फलावप्तिः ।
 एवम् क्रिया अपि कृत्रिमम् कर्म ।
 एवम् अपि उभयोः कृत्रिमाकृत्रिमयोः उभयगतिः प्रसज्येत ।
 तस्मात् क्रियाव्यतिहारे इति वक्तव्यम् ।
 न वक्तव्यम् ।
 इह कर्तरि व्यतिहारे इति इयता सिद्धम् ।
 सः अयम् एवम् सिद्धे सति यत् कर्मग्रहणम् करोति तस्य एतत् प्रयोजनम् क्रियाव्यतिहारे यथा स्यात् कर्मव्यतिहारे मा भूत् इति ।
 अथ कर्तृग्रहणम् किमर्थम् ।
 कर्मव्यतिहारादिषु कर्तृग्रहणम् भावकर्मनिवृत्त्यर्थम् ।
 कर्मव्यतिहारादिषु कर्तृग्रहणम् क्रियते भावकर्मणोः अनेन आत्मनेपदम् मा भूत् इति ।
 इतरथा हि तत्र प्रतिषेधे भावकर्मणोः प्रतिषेधः ।
 अक्रियमाणे कर्तृग्रहणे भावकर्मणोः अपि आत्मनेपदम् प्रसज्येत ।
 तत्र कः दोषः ।
 तत्र प्रतिषेधे भावकर्मणोः प्रतिषेधः ।
 तत्र कः दोषः ।
 तत्र प्रतिषेधे भावकर्मणोः अपि अनेन आत्मनेपदस्य प्रतिषेधः प्रसज्येत ।
 व्यतिगम्यन्ते ग्रामाः व्यतिहन्यन्ते दस्यवः इति ।
 न वा अनन्तरस्य प्रतिषेधात् ।
 न वा एषः दोषः ।
 किम् कारणम् ।
 अनन्तरस्य प्रतिषेधात् ।
 अनन्तरम् यत् आत्मनेपदविधानम् तस्य प्रतिषेधात् ।
 कुतः एतत् ।
 अनन्तरस्य विधिः वा भवति प्रतिषेधः वा इति ।
 पूर्वा प्राप्तिः अप्रतिषिद्धा तया भविष्यति ।
 ननु च इयम् प्राप्तिः पूर्वाम् प्राप्तिम् बाधते ।
 न उत्सहते प्रतिषिद्धा सती बाधितुम् ।
 उत्तरार्थम् तर्हि कर्तृग्रहणम् कर्तव्यम् ।
 न कर्तव्यम् ।
 क्रियते तत्र एव शेषात् कर्तरि परस्मैपदम् इति ।
 द्वितीयम् कर्तृग्रहणम् कर्तव्यम् ।
 किम् प्रयोजनम् ।
 कर्ता एव यः कर्ता तत्र यथा स्यात् ।
 कर्त च अन्यः च यः कर्ता तत्र मा भूत् इति ।
 प्रतिषेधे हसादीनाम् उपसङ्ख्यानम् ।
 प्रतिषेधे हसादीनाम् उपसङ्ख्यानम् कर्तव्यम् ।
 व्यतिहसन्ति वयतिजल्पन्ति व्यतिपठन्ति ।
 हरिवह्योः अप्रतिषेधः ।
 हरिवह्योः अप्रतिषेधः भवति इति वक्तव्यम् ।
 सम्प्रहरन्ते राजानः ।
 संविवहन्ते गर्गैः इति ।
 न वहिः गत्यर्थः ।
 देशान्तरप्रापणक्रियः वहिः ।
 प्ररस्परोपपदात् च ।
 प्ररस्परोपपदात् च इति वक्तव्यम् ।
 परस्परस्य व्यतिलुनन्ति ।
 परस्परस्य व्यतिपुनन्ति ।
 उपसर्गग्रहणम् कर्तव्यम् ।
 परा जयति सेना इति ।
 तत् तर्हि वक्तव्यम् ।
 न वक्तव्यम् ।
 यदि अपि तावत् अयम् पराशब्दः दृष्टापचारः उपसर्गः च अनुपसर्गः च अयम् तु खलु विशब्दः अदृष्टापचारः उपसर्गः एव ।
 तस्य अस्य कः द्वितीयः सहायः भवितुम् अर्हति अन्यत् अतः उपसर्गात् ।
 तत् यथा अस्य गोः द्वितीयेन अर्थः इति गौः एव उपादीयते न अश्वः न गर्दभः ।
 आङः दः अव्यसनक्रियस्य ।
 आङः दः अव्यसनक्रियस्य इति वक्तव्यम् ।
 इह अपि यथा स्यात् ।
 विपादिकाम् व्याददाति ।
 कूलम् व्याददाति इति ।
 तत् तर्हि वक्तव्यम् ।
 न वक्तव्यम् ।
 इह आङः दः अनास्ये इति इयता सिद्धम् ।
 सः अयम् एवम् सिद्धे सति यत् विहरणग्रहणम् करोति तस्य एतत् प्रयोजनम् आस्यविहरणसमानक्रियात् अपि यथा स्यात् ।
 यथाजातीयका च आस्यविहरणक्रिया तथाजातीयका अत्र अपि ।
 स्वाङ्गकर्मात् च ।
 स्वाङ्गकर्मात् च इति वक्तव्यम् ।
 इह मा भूत् ।
 व्याददते पिपीलिकाः पतङ्गमुखम् इति ।
 उपसर्गग्रहणम् कर्तव्यम् ।
 इह मा भूत् ।
 अनु क्रीडति माणवकम् ।
 समः अकूजने ।
 समः अकूजने इति वक्तव्यम् ।
 इह मा भूत् ।
 सङ्क्रीडन्ति शकटानि ।
 आगमेः क्षमायाम् ।
 आगमेः क्षमायाम् उपसङ्ख्यनम् कर्तव्यम् ।
 आगमयस्व तावत् माणव्क ।
 शिक्षेः जिज्ञासायाम् ।
 शिक्षेः जिज्ञासायाम् उपसङ्ख्यनम् कर्तव्यम् ।
 विद्यासु शिक्षते ।
 धनुषि शिक्षते ।
 किरतेः हर्षजीविकाकुलायकरणेषु ।
 किरतेः हर्षजीविकाकुलायकरणेषु उपसङ्ख्यनम् कर्तव्यम् ।
 अपस्किरते वृषभः हृष्टः ।
 अपस्किरते कुक्कुटः भक्षार्थी ।
 अपस्किरते श्वा आश्रयार्थी ।
 हरतेः गतताच्छील्ये ।
 हरतेः गतताच्छील्ये उपसङ्ख्यनम् कर्तव्यम् ।
 पैतृकम् अश्वाः अनुहरन्ते ।
 मातृकम् गावः अनुहरन्ते ।
 आङि नुप्रच्छ्योः ।
 आङि नुप्रच्छ्योः उपसङ्ख्यनम् कर्तव्यम् ।
 आनुते शृगालः ।
 आपृच्छते गुरुम् ।
 आशिषि नाथः ।
 आशिषि नाथः उपसङ्ख्यनम् कर्तव्यम् ।
 सर्पिषः नाथते ।
 मधुनः नाथते ।
 शपः उपलम्भने ।
 शपः उपलम्भने उपसङ्ख्यनम् कर्तव्यम् ।
 देवदत्ताय शपते ।
 यज्ञदत्ताय शपते ।
 आङः स्थः प्रतिज्ञाने ।
 आङः स्थः प्रतिज्ञाने इति वक्तव्यम् ।
 अस्तिम् सकारम् आतिष्ठते ।
 आगमौ गुणवृद्धी आतिष्ठते ।
 विकारौ गुणवृद्धी आतिष्ठते ।
 उदः ईहायाम् ।
 उदः ईहायाम् इति वक्तव्यम् ।
 इह मा भूत् ।
 उत्तिष्ठति सेना इति ।
 उपात् पूजासङ्गतकरणयोः ।
 उपात् पूजासङ्गतकरणयोः इति वक्तव्यम् ।
 आदित्यम् उपतिष्ठते ।
 चन्द्रमसम् उपतिष्ठते ।
 सङ्गतकरणे ।
 रथिकान् उपतिष्ठते ।
 अश्वारोहान् उपतिष्ठते ।
 बहूनाम् अपि अचित्तानाम् एकः भवति चित्तवान् ।
 पश्य वानरसैन्ये अस्मिन् यत् अर्कम् उपतिष्ठते ।
 मा एवम् मंस्थाः सचित्तः अयम् एषः अपि यथा वयम् ।
 एतत् अपि अस्य कापेयम् यत् अर्कम् उपतिष्ठति ।
 अपरः आह ॒ उपात् देवपूजासङ्गतकरणमित्रकरणपथिषु इति वक्तव्यम् ।
 सङ्गतकरणे उदाहृतम् ।
 मित्रकरणे ।
 रथिकान् उपतिष्ठते ।
 अश्वारोहान् उपतिष्ठते ।
 पथि. अयम् पन्थाः स्रुघ्नम् उपतिष्ठते ।
 अयम् पन्थाः साकेतम् उपतिष्थते ।
 वा लिप्सायाम् ।
 वा लिप्सायाम् इति वक्तव्यम् ।
 भिक्षुकः ब्राह्मणकुलम् उपतिष्ठते ।
 भिक्षुकः ब्राह्मणकुलम् उपतिष्ठति वा
व्याकरणमहाभाष्य खण्ड 17
 अकर्मकात् इति एव ।
 उत् तपति सुवर्णम् सुवर्णकारः ।
 स्वाङ्गकर्मकात् च ।
 स्वाङ्गकर्मकात् च इति वक्तव्यम् ।
 उत्तपते पाणी ।
 वितपते पाणी ।
 उत्तपते पृष्ठम् ।
 वितपते पृष्ठम् ।
 अथ उद्भिभ्याम् इति अत्र किम् प्रत्युदाह्रियते ।
 निष्टप्यते इति ।
 किम् पुनः कारणम् आत्मनेपदम् एव उदाह्रियते न परस्मैपदम् प्रत्युदाहार्यम् स्यात् ।
 तपिः अयम् अकर्मकः ।
 अकर्मकाः च अपि सोपसर्गाः सकर्मकाः भवन्ति ।
 न च अन्तरेण कर्मकर्तारम् सकर्मकाः अकर्मकाः भवन्ति ।
 यत् उच्यते न च अन्तरेण कर्मकर्तारम् सकर्मकाः अकर्मकाः भवन्ति इति अन्तरेण अपि कर्मकर्तारम् सकर्मकाः अकर्मकाः भवन्ति ।
 तत् यथा ।
 नदीवहति इति अकर्मकः ।
 भारम् वहति इति सकर्मकः ।
 तस्मात् निष्टपति इति प्रत्युदाहर्तव्यम् ।
 अकर्मकात् इति एव ।
 आयच्छति रज्जुम् कूपात् ।
 आहन्ति वृषलम् पादेन ।
 स्वाङ्गकर्मकात् च ।
 स्वाङ्गकर्मकात् च इति वक्तव्यम् ।
 आयच्छते पाणी ।
 आहते उदरम् इति ।
 समः गम्यादिषु विदिप्रच्छिस्वरतीनाम् उपसङ्ख्यानम् ।
 समः गम्यादिषु विदिप्रच्छिस्वरतीनाम् उपसङ्ख्यानम् कर्तव्यम् ।
 संवित्ते सम्पृच्छते संस्वरते ।
 अर्तिश्रुदृशिभ्यः च ।
 अर्तिश्रुदृशिभ्यः च इति वक्तव्यम् ।
 म समृत मा समृषाताम् मा समृषत ।
 अर्ति ।
 श्रु ।
 संश्र्णुते ।
 दृशि ।
 सम्पश्यते ।
 उपसर्गात् अस्यत्यूह्योः वावचनम् ।
 उपसर्गात् अस्त्यूह्योः वा इति वक्तव्यम् ।
 निरस्यति निरस्यते ।
 समूहति समूहते ।
 ज्योतिषाम् उद्गमने. ज्योतिषाम् उद्गमने इति वक्तव्यम् ।
 इह मा भूत् ।
 आक्रामति धूमः हर्म्यतलम् इति ।
 व्यक्तवाचाम् इति किमर्थम् ।
 वरतनु सम्प्रवदन्ति कुक्कुटाः ।
 व्यक्तवाचाम् इति उच्यमाने अपि अत्र प्राप्नोति ।
 एते अपि हि व्यक्तवाचः ।
 आतः च व्यक्तवाचः कुक्कुटेन उदिते उच्यते कुक्कुटः वदति इति ।
 एवम् तर्हि व्यक्तवाचाम् इति उच्यते ।
 सर्वे एव हि व्यक्तवाचः ।
 तत्र प्रकर्षगतिः विज्ञास्यते ।
 साधीयः ये व्यक्तवाचः इति ।
 के च साधीयः ।
 येषाम् वाचि अकारादयः वर्णाः व्यज्यन्ते ।
 न च एतेषाम् वाचि अकारादयः वर्णाः व्यज्यन्ते ।
 एतेषाम् अपि वाचि अकारादयः वर्णाः व्यज्यन्ते ।
 आतः च व्यज्यन्ते एवम् हि आहुः कुक्कुटाः कुक्कुट् इति ।
 न एवम् ते आहुः ।
 अनुकरणम् एतत् तेषाम् ।
 अथ वा न एवम् विज्ञायते व्यक्ता वाक् येषाम् ते इमे व्यक्तवाचः इति ।
 कथम् तर्हि ।
 व्यक्ता वाचि वर्णाः येषाम् ते इमे व्यक्तवाचः इति ।
 अवाद् ग्रः गिरतेः ।
 अवाद् ग्रः इति अत्र गिरतेः इति वक्तव्यम् ।
 गृणातेः मा भूत् ।
 तत् तर्हि वक्तव्यम् ।
 न वक्तव्यम् प्रयोगाभावात् ।
 अवात् ग्रः इति उच्यते न च आपूर्वस्य गृणातेः प्रयोगः अस्ति ।
 तृतीयायुक्तात् इति किमर्थम् ।
 उभौ लोकौ चञ्चरसि इमम् च अमुम् च देवल ।
 तृतीयायुक्तात् इति उच्यमाने अपि अत्र प्राप्नोति ।
 अत्र अपि हि तृतीयया योगः ।
 एवम् तर्हि तृतीयायुक्तात् इति उच्यते सर्वत्र च तृतीयया योगः ।
 तत्र प्रकर्षगतिः विज्ञास्यते ॒ साधीयः यत्र तृतीयया योगः इति ।
 क्व च साधीयः ।
 यत्र तृतीयया योगः श्रूयते ।
 सा चेत् तृतीया चतुर्थ्यर्थे इति उच्यते ।
 कथम् नाम तृतीया चतुर्थ्यर्थे स्यात् ।
 एवम् तर्हि अशिष्टव्यवहारे अनेन तृतीया च विधीयते आत्मनेपदम् च ।
 दास्या सम्प्रयच्छते ।
 वृषल्या सम्प्रच्छते ।
 यः हि शिष्टव्यवहारः ब्राह्मणीभ्यः सम्प्रयच्छति इति एव तत्र भवितव्यम् ।
 यदि एवम् न अर्थः अनेन योगेन ।
 केन इदानीम् तृतीया भविष्यति आत्मनेपदम् च ।
 सहयुक्ते तृतीया स्यात् व्यतिहारे तङः विधिः ।
 सहयुक्ते अप्रधाने इति एव तृतीया भविष्यति ।
 कर्तरि कर्मव्यतिहारे इति आत्मनेपदम् ।
 इह कस्मात् न भवति ।
 स्वम् शाटकान्तम् उपयच्छति इति ।
 अस्वम् यदा स्वम् करोति तदा भवितव्यम् ।
 यदि एवम् स्वीकरणे इति प्राप्नोति ।
 विचित्राः तद्धितवृत्तयः ।
 न अतः तद्धितः उत्पद्यते ।
 अनोः ज्ञः प्रतिषेधे सकर्मकवचनम् ।
 अनोः ज्ञः प्रतिषेधे सकर्मकग्रहणम् कर्तव्यम् ।
 इह म भूत् ।
 औषधस्य अनुजिज्ञासते इति ।
 न वा अकर्मकस्य उत्तरेण विधानात् ।
 न वा कर्तव्यम् ।
 किम् कारणम् ।
 अकर्मकस्य उत्तरेण विधानात् ।
 अकर्मकात् जनातेः उत्तरेण योगेन आत्मनेपदम् विधीयते पूर्ववत् सनः इति ।
 प्रतिषेधः पूर्वस्य च ।
 पूर्वस्य च अयम् प्रतिषेधः ।
 सः च सकर्मकार्थः आरम्भः ।
 कथम् पुनः ज्ञायते पूर्वय्स अयम् प्रतिषेधः इति ।
 अनन्तरस्य विधिः वा भवति प्रतिषेधः वा इति ।
 कथम् पुनः ज्ञायते सकर्मकार्थः आरम्भः इति ।
 अकर्मकात् जानातेः सनः आत्मनेपदवचने प्रयोजनम् न अस्ति इति कृत्वा सकर्मकार्थः विज्ञायते ।
 शदेः शितः परस्मैपदाश्रयत्वात् आत्मनेपदाभावः ।
 शदेः शितः परस्मैपदाश्रयत्वात् आत्मनेपदस्य अभावः ।
 शीयते शीयेते शीयन्ते ।
 किम् च भोः शदेः शित् परस्मैपदेषु इति उच्यते ।
 न खलु परस्मैपदेषु इति उच्यते परस्मैपदेषु तु विज्ञायते ।
 कथम् अनुदात्तङितः आत्मनेपदम् भावकर्मणोः आत्मनेपदम् इति एतौ द्वौ योगौ उक्त्वा शेषात् कर्तरि परस्मैपदम् उच्यते ।
 एवम् न च परस्मैपदेषु उच्यते परस्मैपदेषु च विज्ञायते ।
 कः पुनः अर्हति एतौ द्वौ योगौ उक्त्वा शेषात् कर्तरि परस्मैपदम् वक्तुम् ।
 किम् तर्हि ।
 अविशेषेण सर्वम् आत्मनेपदप्रकरणम् अनुक्रम्य शेषात् कर्तरि परस्मैपदम् इति उच्यते ।
 एवम् अपि परस्मैपदाश्रयः भवति ।
 कथम् ।
 इदम् तावद् अयम् प्रष्टव्यः ।
 यदि इदम् न उच्येत किम् इह स्यात् इति ।
 परस्मैपदम् इति आह ।
 परस्मैपदम् इति चेत् परस्मैपदाश्रयः भवति ।
 सिद्धम् तु लडादीनाम् आत्मनेपदवचनम् ।
 सिद्धम् एतत् ।
 कथम् ।
 शदेः लडादीनाम् आत्मनेपदम् भवति इति वक्तव्यम् ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् शदेः शितः परस्मैपदाश्रयत्वात् आत्मनेपदाभावः इति ।
 न एषः दोषः ।
 शितः इति न एषा पञ्चमी ।
 का तर्हि ।
 सम्बन्धषष्ठी ।
 शितः यः शदिः ।
 कः च शितः शदिः ।
 प्रकृतिः ।
 शदेः शित्प्रकृतेः इति ।
 अथ वा आह अयम् शदेः शितः इति न च शदिः शित् अस्ति ।
 ते एवम् विज्ञास्यामः शदेः शिद्विषयात् इति ।
 अथ वा यदि अपि तावत् एतत् अन्यत्र भवति विकरणेभ्यः नियमः बलीयान् इति इह एतत् न अस्ति ।
 विकरणः हि इह आश्रीयते शितः इति ।
 उपसर्गपूर्वनियमे अड्व्यवाये उपसङ्ख्यानम् ।
 उपसर्गपूर्वस्य नियमे अड्व्यवाये उपसङ्ख्यानम् कर्तव्यम् ।
 न्यविशत व्यक्रीणीत ।
 किम् पुनः कारणात् न सिध्यति ।
 अटा व्यवहितत्वात् ।
 ननु च अयम् अट् धातुभक्तः धातुग्रहणेन ग्रहीष्यते ।
 न सिध्यति ।
 अङ्गस्य हि अट् उच्यते विकरणान्तम् च अङ्गम् ।
 सः असौ सङ्घातभक्तः न शक्यः धातुग्रहणेन ग्रहीतुम् ।
 एवम् तर्हि इदम् इह सम्प्रधार्यम् ॒ अट् क्रियताम् विकरणः इति ।
 किम् अत्र कर्तव्यम् ।
 परत्वात् अट् आगमः ।
 नित्याः विकरणाः ।
 कृते अपि अटि प्राप्नुवन्ति अकृते अपि प्राप्नुवन्ति ।
 अट् अपि नित्यः ।
 कृतेषु अपि विकरणेषु प्राप्नोति अकृतेषु अपि प्राप्नोति ।
 अनित्यः अट् ।
 अन्यस्य कृतेषु विकरणेषु प्राप्नोति अन्यस्य अकृतेषु ।
 शब्दान्तरस्य च प्राप्नुवन् विधिः अनित्यः भवति ।
 एवम् तर्हि इदम् इह सम्प्रधार्यम् ।
 अट् क्रियताम् लादेशः इति ।
 किम् अत्र कर्तव्यम् ।
 परत्वात् अट् आगमः ।
 नित्यः लादेशः ।
 कृते अपि अटि प्राप्नोति अकृते अपि प्राप्नोति ।
 नित्यत्वात् लादेशस्य आत्मनेपदे एव अडागमः भविष्यति ।
 नित्यत्वात् लादेशस्य आत्मनेपदे अट् आगमः इति चेत् अटः नित्यनिमित्तत्वात् आत्मनेपदाभावः ।
 नित्यत्वात् लादेशस्य आत्मनेपदे एव अडागमः इति चेत् एवम् उच्यते ।
 अट् अपि नित्यनिमित्तः ।
 कृते अपि लदेशे प्राप्नोति अकृते अपि प्राप्नोति ।
 अटः नित्यनिमित्तत्वात् आत्मनेपदाभावः ।
 तस्मात् उपसङ्ख्यानम् ।
 तस्मात् उपसङ्ख्यानम् कर्तव्यम् ।
 न कर्तव्यम् ।
 अन्तरङ्गः तर्हि लादेशः ।
 न एतत् विवदामहे अन्तरङ्गः न अन्तरङ्गः इति ।
 अस्तु अयम् नित्यः अन्तरङ्गः च ।
 अत्र खलु लादेशे कृते त्रीणि कार्याणि युगपत् प्राप्नुवन्ति ॒ विकरणाः अट् आगमः नियमः इति ।
 तत् यदि सर्वतः नियमः लभ्येत कृतम् स्यात् ।
 तत् तु न लभ्यम् ।
 अथ अपि विकरणात् अट् इति अट् लभ्येत एवम् अपि कृतम् स्यात् ।
 तत् तु न लभ्यम् ।
 किम् कारणम् ।
 आङ्गात् पूर्वम् विकरणाः एषितव्याः तरतः , तरन्ति इति एवमर्थम् ।
 अडाड्भ्याम् अपि अन्यत् आङ्गम् पूर्वम् एषितव्यम् उपार्च्छति इति एवमर्थम् ।
 तत्र हि आटि कृते साट्कस्य ऋच्छिभावः प्राप्नोति ।
 ननु च ऋच्छिभावे कृते शब्दान्तरस्य अकृतः आट् इति कृत्वा पुनः आट् भविष्यति ।
 पुनः ऋच्छिभावः पुनः आट् इति चक्रकम् अव्यवस्था प्राप्नोति ।
 न एषः दोषः ।
 यत् तावत् उच्यते आङ्गात् पूर्वम् विकरणाः एषितव्याः तरतः तरन्ति इति एवमर्थम् इति ।
 भवेत् सिद्धम् यत्र विकरणाः नित्याः आङ्गम् अनित्यम् तत्र आङ्गात् पूर्वम् विकरणाः स्युः ।
 यत्र तु खलु उभयम् नित्यम् परत्वात् तत्र आङ्गम् तावत् भवति ।
 यत् अपि उच्यते अडाड्भ्याम् अपि अन्यत् आङ्गम् पूर्वम् एषितव्यम् उपार्च्छति इति एवमर्थम् इति ।
 अस्तु अत्र आट् ।
 आटि कृते साट्कस्य ऋच्छिभावे कृते शब्दान्तरस्य अकृतः आट् इति कृत्वा पुनः आट् भविष्यति ।
 ननु च उक्तम् पुनः ऋच्छिभावः पुनः आट् इति चक्रकम् अव्यवस्था प्राप्नोति ।
 न एषः दोषः ।
 चक्रकेषु इष्टतः व्यवस्था ।
 अथ वा नेः इति न एषा पञ्चमी ।
 का तर्हि ।
 विशेषणषष्ठी ।
 नेः यः विशिः ।
 कः च नेः विशिः ।
 विशेष्यः ।
 व्यवहितः च अपि शक्यते विशेषयितुम् ।
 अथ वा निः अपि पदम् विशिः अपि पदम् ।पदविधिः च समर्थामाम् ।
 व्यवहिते अपि सामर्थ्यम् भवति ।
 किम् इदम् पूर्वग्रहणम् सनपेक्षम् ।
 प्राक् सनः येभ्यः आत्मनेपद्म् उक्तम् तेभ्यः सनन्तेभ्यः अपि भवति इति ।
 आहोस्वित् योगापेक्षम् ।
 प्राक् एतस्मात् योगात् येभ्यः आत्मनेपदम् उक्तम् तेभ्यः सनन्तेभ्यः आत्मनेपदम् भवति इति ।
 किम् च अतः ।
 यदि सनपेक्षम् निमित्तम् अविशेषितम् भवति ।
 पूर्ववत् सनः न ज्ञायते किमन्तात् भवितव्यम् ।
 अथ योगापेक्षम् उत्तरत्र विधिः न प्रकल्पते ।
 बुभुक्षते उपयुयुक्षते इति ।
 यथा इच्छसि तथा अस्तु ।
 अस्तु तावत् सनपेक्षम् ।
 ननु च उक्तम् निमित्तम् अविशेषितम् भवति ।
 निमित्तम् च विशेषितम् ।
 कथम् ।
 सनम् एव अत्र निमित्तत्वेन अपेक्षिष्यामहे ।
 पूर्ववत् सनः आत्मनेपदम् भवति ।
 कुतः सनः इति ।
 अथ वा पुनः अस्तु योगापेक्षम् ।
 ननु च उक्तम् उत्तरत्र विधिः न प्रकल्पते ।
 विधिः च प्रक्ल्̥प्तः ।
 कथम् ।
 उत्तरत्र अपि पूर्ववत् सनः इति एव अनुवर्तिष्यते ।
 किमर्थम् पुनः इदम् उच्यते ।
 पूर्ववत् सनः इति शदिम्रियत्यर्थम् ।
 शदिम्रियत्यर्थः अयम् आरम्भः ।
 शदिम्रियतिभ्याम् सनन्ताभ्याम् आत्मनेपदम् मा भूत् इति ।
 इतरथा हि ताभ्याम् सनन्ताभ्याम् आत्मनेपदप्रतिषेधः ।
 इतरथा हि अनुच्यमाने अस्मिन् ताभ्याम् सनन्ताभ्याम् आत्मनेपदस्य प्रतिषेधः वक्तव्यः स्यात् ।
 शिशित्सति मुमूर्षति ।
 कथम् पुनः पूर्ववत् सनः इति अनेन शदिम्रियतिभ्याम् सनन्ताभ्याम् आत्मनेपदस्य प्रतिषेधः शक्यः विज्ञातुम् ।
 वतिनिर्देशः अयम् कामचारः च वतिनिर्देशे वाक्यशेषम् समर्थयितुम् ।
 तत् यथा ॒ उशीनरवत् मद्रेषु यवाः ।
 सन्ति न सन्ति इति ।
 मातृवत् अस्याः कलाः ।
 सन्ति न सन्ति ।
 एवम् इह अपि पूर्ववत् भवति न भवति इति ।
 न भवति इति वाक्यशेषम् समर्थयिष्यामहे ।
 यथा पूर्वयोगयोः सनन्ताभ्याम् आत्मनेपदम् न भवति एवम् इह अपि शदिम्रियतिभ्याम् सनन्ताभ्याम् आत्मनेपदम् न भवति इति ।
 यदि तर्हि शदिम्रियत्यर्थः अयम् आरम्भः विधिः न प्रकल्पते ।
 आसिसिषते शिशयिषते ।
 अथ विध्यर्थः शदिम्रियतिभ्याम् सनन्ताभ्याम् आत्मनेपदम् प्राप्नोति ।
 यथा इच्छसि तथा अस्तु ।
 अस्तु तावत् प्रतिषेधार्थः ।
 ननु च उक्तम् विधिः न प्रकल्पते इति ।
 विधिः च प्रक्ल्̥प्तः ।
 कथम् ।
 एतत् एव ज्ञापयति सनन्तात् आत्मनेपदम् भवति इति यत् अयम् शदिम्रियतिभ्याम् सनन्ताभ्याम् आत्मनेपदस्य प्रतिषेधम् शास्ति ।
 अथ वा पुनः अस्तु विध्यर्थः ।
 ननु च उक्तम् शदिम्रियतिभ्याम् सनन्ताभ्याम् आत्मनेपदम् प्राप्नोति इति ।
 न एषः दोषः ।
 प्रकृतम् सनः न इति अनुवर्तिष्यते ।
 क्व प्रकृतम् ।
 ज्ञाश्रुस्मृदृशाम् सनः न अनोः ज्ञः ।
 सकर्मकात् सनः न ।
 प्रत्याङ्भ्याम् श्रुवः सनः न ।
 शदेः शितः सनः न ।
 म्रियतेः लुङ्लिङोः च सनः न इति ।
 इह इदानीम् पूर्ववत् सनः इति सनः इति वर्तते न इति निवृत्तम् ।
 एवम् च कृत्वा सः अपि अदोषः भवति यत् उक्तम् निमित्तम् अविशेषितम् भवति इति ।
 न एव वा पुनः अत्र शदिम्रियतिभ्याम् सनन्ताभ्याम् आत्मनेपदम् प्राप्नोति ।
 किम् कारणम् ।
 शदेः शितः इति उच्यते न च शदिः एव आत्मनेपदस्य निमित्तम् ।
 किम् तर्हि ।
 शित् अपि निमित्तम् ।
 अथ अपि शदिः एव शित्परः तु निमित्तम् ।
 न च अयम् सन्परः शित्परः भवति ।
 यत्र तर्हि शित् न आश्रीयते म्रियतेः लुङ्लिङोः च इति ।
 अत्र अपि न म्रियतिः एव आत्मनेपदस्य निमित्तम् ।
 किम् तर्हि ।
 लुङ्लिङौ अपि निमित्तम् ।
 अथ अपि म्रियतिः एव लुङ्लिङ्परः तु निमित्तम् ।
 न च अयम् सन्परः लुङ्लिङ्परः भवति ।
 किम् पुनः पूर्वस्य यत् आत्मनेपददर्शनम् तत् सनन्तस्य अपि अतिदिश्यते ।
 एवम् भवितुम् अर्हति ।
 पूर्वस्य आत्मनेपददर्शनात् सनन्तात् आत्मनेपदभावः इति चेत् गुपादिषु अप्रसिद्धिः ।
 पूर्वस्य आत्मनेपददर्शनात् सनन्तात् आत्मनेपदभावः इति चेत् गुपादिषु अप्रसिद्धिः ।
 गुपादीनाम् न प्राप्नोति ।
 जुगुप्सते मीमांसते इति ।
 न हि एतेभ्यः प्राक् सनः आत्मनेपदम् न अपि परस्मैपदम् पश्यामः ।
 सिद्धम् तु पूर्वस्य लिङ्गातिदेशात् ।
 सिद्धम् एतत् ।
 कथम् ।
 पूर्वस्य यत् आत्मनेपदलिङ्गम् तत् सनन्तस्य अपि अतिदिश्यते ।
 कृञादिषु तु लिङ्गप्रतिषेधः ।
 कृञादिषु तु लिङ्गप्रतिषेधः वक्तव्यः ।
 अनुचिकीर्षति पराचिकीर्षति इति ।
 अस्तु तर्हि प्राक् सनः येभ्यः आत्मनेपदम् दृष्टम् तेभ्यः सनन्तेभ्यः अपि बह्वति इति ।
 ननु च उक्तम् पूर्वस्य आत्मनेपददर्शनात् सनन्तात् आत्मनेपदभावः इति चेत् गुपादिषु अप्रसिद्धिः इति ।
 न एषः दोषः ।
 अनुबन्धकरणसामर्थ्यात् भविष्यति ।
 अथ वा अवयवे कृतम् लिङ्गम् समुदायस्य विशेषकम् भवति ।
 तत् यथा गोः सक्थनि कर्णे वा कृतम् लिङ्गम् समुदायस्य विशेषकम् भवति ।
 यदि अवयवे कृतम् लिङ्गम् समुदायस्य विशेषकम् भवति जुगुप्सयति मीमांसायति इति अत्र अपि प्राप्नोति ।
 न एषः दोषः ।
 अवयवे कृतम् लिङ्गम् कस्य समुदायस्य विशेषकम् भवति ।
 यम् समुदायम् यः अवयवः न व्यभिचरति ।
 सनम् च न व्यभिचरति ।
 णिचम् पुनः व्यभिचरति ।
 तत् यथा गोः सक्थनि कर्णे वा कृतम् लिङ्गम् गोः एव विशेषकम् भवति न गोमण्डलस्य ।
 प्रत्ययग्रहणम् णिजर्थम् ।
 प्रत्ययस्य ग्रहणम् कर्तव्यम् ।
 पूर्ववत् प्रत्ययात् इति वक्तव्यम् ।
 किम् प्रयोजनम् ।
 णिजर्थम् ।
 णिजन्तात् अपि यथा स्यात् इति ।
 आकुस्मयते विकुस्मयते हृणीयते महीयते इति. तत्र कः दोषः ।
 तत्र हेतुमण्णिचः प्रतिषेधः ।
 तत्र हेतुमण्णिचः प्रतिषेधः वक्तव्यः ।
 आसयति शाययति ।
 सूत्रम् च भिद्यते ।
 यथान्यासम् एव अस्तु ।
 कथम् आकुस्मयते विकुस्मयते हृणीयते महीयते इति. अनुबन्धकरणसामर्थ्यात् भविष्यति ।
 अथ वा अवयवे कृतम् लिङ्गम् समुदायस्य विशेषकम् भवति ।
 तत् यथा गोः सक्थनि कर्णे वा कृतम् लिङ्गम् समुदायस्य विशेषकम् भवति ।
 यदि अवयवे कृतम् लिङ्गम् समुदायस्य विशेषकम् भवति हृणीययति महीययति अत्र अपि प्राप्नोति ।
 अवयवे कृतम् लिङ्गम् कस्य समुदायस्य विशेषकम् भवति ।
 यम् समुदायम् यः अवयवः न व्यभिचरति ।
 यकम् च न व्यभिचरति ।
 णिचम् तु व्यभिचरति ।
 तत् यथा गोः सक्थनि कर्णे वा कृतम् लिङ्गम् गोः एव विशेषकम् भवति न गोमण्डलस्य ।
 कृञ्ग्रहणम् किमर्थम् ।
 इह मा भूत् ।
 ईहामास ईहामासतुः ईहामासुः ।
 कथम् च अत्र अस्तेः अनुप्रयोगः भवति ।
 प्रत्याहारग्रहणम् तत्र विज्ञायते ।
 कथम् पुनः ज्ञायते तत्र प्रत्याहारग्रहणम् इति ।
 इह कृञ्ग्रहणात् ।
 इह कस्मात् प्रत्याहारग्रहणम् न भवति ।
 इह एव कृञ्ग्रहणात् ।
 अथ इह कस्मात् न भवति ।
 उदुम्भाम् चकार उदुब्जाम् चकार ।
 ननु च आम्प्रत्ययवत् इति उच्यते न च अत्र आम्प्रत्ययात् आत्मनेपदम् पश्यामः ।
 न ब्रूमः अनेन इति ।
 किम् तर्हि ।
 स्वरितञितः कर्त्रभिप्राये क्रियाफले आत्मनेपदम् भवति इति ।
 न एषः दोषः ।
 इह नियमार्थम् भविष्यति ।
 आम्प्रत्ययवत् एव इति ।
 यदि नियमार्थम् विधिः न प्रकल्पते ।
 ईहाम् चक्रे ऊहाम् चक्रे इति ।
 विधिः च प्रक्ल्̥प्तः ।
 कथम् पूर्ववत् इति वर्तते ।
 आम्प्रत्ययवत् पूर्ववत् च इति ।
 स्वराद्युपसृष्टात् इति वक्तव्यम् ।
 उद्युङ्क्ते अनुयुङ्क्ते ।
 अपरः आह ॒ स्वराद्यन्तोपसृष्टात् इति वक्तयम् ।
 प्रयुङ्क्ते नियुङ्क्ते निनियुङ्क्ते ।
 किमर्थम् विदेशस्थस्य ग्रहणम् क्रियते न समः गमादिषु एव उच्येत ।
 समः क्ष्णुवः सकर्मकार्थम् ।
 सकर्मकार्थः अयम् आरम्भः ।
 अकर्मकात् इति हि तत्र अनुवर्तते
 अनवनकौटिल्ययोः इति वक्तव्यम् ।
 इह अपि यथा स्यात् ।
 प्रभुजति वाससी निभुजति जानुशिरसी इति ।
 तत् तर्हि वक्तव्यम् ।
 न वक्तव्यम् ।
 यस्य भुजेः अवनम् अनवनम् च अर्थः तस्य ग्रहणम् ।
 न च अस्य भुजेः अवनम् अनवनम् च अर्थः
 णेः आत्मनेपदविधाने अण्यन्तस्य कर्मणः तत्र उपलब्धिः णेः आत्मनेपदविधाने अण्यन्तस्य यत् कर्म यदा ण्यन्ते तत् एव कर्म भवति तदा आत्मनेपदम् भवति इति वक्तव्यम् ।
 इतरथा हि सर्वप्रसङ्गः ।
 इतरथा हि सर्वत्र प्रसङ्गः स्यात् ।
 इह अपि प्रसज्येत ॒ आरोहन्ति हस्तिनम् हस्तिपकाः ।
 आरोहमाणः हस्तीस्थलम् आरोहयति मनुष्यान् ।
 तत् तर्हि वक्तव्यम् ।
 न वक्तव्यम् ।
 कस्मात् न भवति ॒ आरोहन्ति हस्तिनम् हस्तिपकाः ।
 आरोहमाणः हस्तीस्थलम् आरोहयति मनुष्यान् इति ।
 एवम् वक्ष्यामि ।
 णेः आत्मनेपदम् भवति ।
 ततः अणौ यत् कर्म णौ चेत् ।
 अण्यन्ते यत् कर्म णौ यदि तत् एव कर्म भवति ।
 ततः सः कर्ता ।
 कर्ता चेत् सः भवति णौ इति ।
 यदि एवम् कर्मकार्यम् भवति ।
 तत्र कर्मकर्तृत्वात् सिद्धम् ।
 कर्मकर्तृत्वात् सिद्धम् इति चेत् यक्चिणोः निवृत्त्यर्थम् वचनम् ।
 कर्मकर्तृत्वात् सिद्धम् इति चेत् यक्चिणोः निवृत्त्यर्थम् इदम् वक्तव्यम् ।
 कर्मापदिष्टौ यक्चिणौ मा भूताम् इति ।
 न वा यक्चिणोः प्रतिषेधात् ।
 न वा एषः दोषः ।
 किम् कारणम् ।
 यक्चिणोः प्रतिषेधात् ।
 प्रतिषिध्येते अत्र यक्चिणौ ।
 यक्चिणोः प्रतिषेधे हेतुमण्णिश्रिब्रूञाम् उपसङ्ख्यानम् इति ।
 यः तर्हि न हेतुमण्णिच् तदर्थम् इदम् वक्तव्यम् ।
 तस्य कर्मापदिष्टौ यक्चिणौ मा भूताम् इति ॒ उत्पुच्छयते पुच्छम् स्वयम् एव ।
 उदपुप्पुच्छत पुच्छम् स्वयम् एव ।
 अत्र अपि यथा भारद्वाजीयाः पठन्ति तथा भवितव्यम् प्रतिषेधेन ॒ यक्चिणोः प्रतिषेधे णिश्रिग्रन्थिब्रूञात्मनेपदाकर्मकाणाम् उप्सङ्ख्यानम् इति ।
 सः च अवश्यम् प्रतिषेधः आश्रयितव्यः ।
 इतरथा हि यत्र नियमः ततः अन्यत्र प्रतिषेधः ।
 अनुच्यमाने हि एतस्मिन् यत्र नियमः ततः अन्यत्र तेन यक्चिणोः प्रतिषेधः वक्तव्यः स्यात् ।
 गणयति गणम् गोपालकः ।
 गणयति गणः स्वयम् एव ।
 आत्मनेपदस्य च ।
 आत्मनेपदस्य च प्रतिषेधः वक्तव्यः ॒ गणयति गणः स्वयम् एव ।
 आत्मनेपदप्रतिषेधार्थम् तु ।
 आत्मनेपदप्रतिषेधार्थम् इदम् वक्तव्यम् ।
 गणयति गणः स्वयम् एव ।
 इष्यते एव अत्र आत्मनेपदम् ।
 किम् इष्यते एव आहोस्वित् प्राप्नोति अपि ।
 इष्यते च प्राप्नोति च ।
 कथम् ।
 अणौ इत् कस्य इदम् णेः ग्रहणम् ।
 यमात् णेः प्राक् कर्म कर्ता वा विद्यते ।
 न च एतस्मात् णेः प्राक् कर्म कर्ता वा विद्यते ।
 इदम् तर्हि प्रयोजनम् ॒ अनाध्याने इति वक्ष्यामि इति ।
 इह मा भूत् ।
 स्मरति वनगुल्मस्य कोकिलः ।
 स्मरयति एनम् वनगुल्मः स्वयम् एव ।
 एतत् अपि न अस्ति प्रयोजनम् ।
 कर्मापदिष्टाः विधयः कर्मस्थभावकानाम् कर्मस्थक्रियाणाम् भवन्ति कर्तृस्थभावकः च अयम् ।
 एवम् तर्हि सिद्धे सति यत् अनाध्याने इति प्रतिषेधम् शास्ति तत् ज्ञापयति आचार्यः भवति एवञ्जातीयकानाम् आत्मनेपदम् इति ।
 किम् एतस्य ज्ञापने प्रयोजनम् ।
 पश्यन्ति भृत्याः राजानम् ।
 दर्शयते भृत्यान् राजा ।
 दर्शयते भृत्यैः राजा ।
 अत्र आत्मनेपदम् सिद्धम् भवति ।
 आत्मनः कर्मत्वे प्रतिषेधः ।
 आत्मनः कर्मत्वे प्रतिषेधः वक्तव्यः ।
 हन्ति आत्मानम् ।
 घातयति आत्मा इति ।
 सः तर्हि वक्तव्यः ।
 न वा ण्यन्ते अन्यस्य कर्तृत्वात् ।
 न वा वक्तव्यः ।
 किम् कारणम् ।
 ण्यन्ते अन्यस्य कर्तृत्वात् ।
 अन्यत् अत्र अण्यन्ते कर्म अन्यः ण्यन्तस्य कर्ता ।
 कथम् ।
 द्वौ आत्मनौ अन्तरात्मा शरीरात्मा च ।
 अन्तरात्मा तत् कर्म करोति येन शरीरात्मा सुखदुःखे अनुभवति ।
 शरीरात्मा तत् कर्म करोति येन अन्तरात्मा सुखदुःखे अनुभवति इति ।
 स्वरितञितः इति किमर्थम् ।
 याति वाति द्राति प्साति ।
 स्वरितञितः इति शक्यम् अकर्तुम् ।
 कस्मात् न भवति याति वाति द्राति प्साति इति ।
 कर्त्रभिप्राये क्रियाफले इति उच्यते सर्वेषाम् च कर्त्रभिप्रायम् क्रियाफलम् अस्ति ।
 ते एवम् विज्ञास्यामः ।
 येषाम् कर्त्रभिप्रायम् अकर्त्रभिप्रयम् च क्रियाफलम् अस्ति तेभ्यः आत्मनेपदम् भवति इति ।
 न च एतेषाम् कर्त्रभिप्रायम् अकर्त्रभिप्रयम् च क्रियाफलम् अस्ति ।
 तथाजातीयकाः खलु आचार्येण स्वरितञितः पठिताः येषाम् कर्त्रभिप्रायम् अकर्त्रभिप्रयम् च क्रियाफलम् अस्ति ।
 अथ अभिप्रायग्रहणम् किमर्थम् ।
 स्वरितञितः कर्त्राये क्रियाफले इति इयति उच्यमाने यम् एव सम्प्रति एति क्रियाफलम् तत्र एव स्यात् ।
 लूञ् लुनीते पूञ् पुनीते ।
 इह न स्यात् ।
 यज् यजते वप् वपते ।
 अभिप्रयग्रहणे पुनः क्रियमाणे न दोषः भवति ।
 अभिः आभिमुख्ये वर्तते प्र आदिकर्मणि ।
 तेन यम् च अभिप्रैति यम् च अभिप्रैष्यति यम् च अभिप्रागात् तत्र सर्वत्र आभिमुख्यमात्रे सिद्धम् भवति ।
 कर्त्रभिप्राये क्रियाफले इति किमर्थम् ।
 पचन्ति भक्तकाराः ।
 कुर्वन्ति कर्मकाराः ।
 यजन्ति याजकाः ।
 कर्त्रभिप्राये क्रियाफले इति उच्यमाने अपि अत्र प्राप्नोति ।
 अत्र अपि हि क्रियाफलम् कर्तारम् अभिप्रैति ।
 याजकाः यजन्ति गाः लप्स्यामहे इति ।
 कर्मकराः कुर्वन्ति पादिकम् अहः लप्स्यामहे इति ।
 एवम् तर्हि कर्त्रभिप्रये क्रियाफले इति उच्यते सर्वत्र च कर्तारम् क्रियाफलम् अभिप्रैति ।
 तत्र प्रकर्षगतिः विज्ञास्यते ।
 साधीयः यत्र कर्तारम् क्रियाफलम् अभिप्रैति इति ।
 न च अन्तरेण यजिम् यजिफलम् वपिम् व वपिफलम् लभन्ते ।
 याजकाः पुनः अन्तरेण अपि यजिम् गाः लभन्ते भृतकाः च पादिकम् इति ।
 शेषवचनम् पञ्चम्या चेत् अर्थे प्रतिषेधः ।
 शेषवचनम् पञ्चम्या चेत् अर्थे प्रतिषेधः वक्तव्यः ।
 भिद्यते कुशूलः स्वयम् एव ।
 छिद्यते रज्जुः स्वयम् एव ।
 एवम् तर्हि शेषे इति वक्ष्यामि ।
 सप्तम्या चेत् प्रकृतेः । सप्तम्या चेत् प्रकृतेः प्रतिषेधः वक्तव्यः ।
 आस्ते शेते च्यवन्ते प्लवन्ते ।
 सिद्धम् तु उभयनिर्देशात् ।
 सिद्धम् एतत् ।
 कथम् ।
 उभयनिर्देशः कर्तव्यः ।
 शेषात् शेषे इति वक्तव्यम् ।
 कर्तृग्रहणम् इदानीम् किमर्थम् स्यात् ।
 कर्तृग्रहणम् अनुपराद्यर्थम् ।
 अनुपराद्यर्थम् एतत् स्यात् ।
 इह मा भूत् ।
 अनुक्रियते स्वयम् एव ।
 पराक्रियते स्वयम् एव इति ।
 सिध्यति ।
 सुत्रम् तर्हि भिद्यते ।
 यथान्यासम् एव अस्तु ।
 ननु च उक्तम् शेषवचनम् पञ्चम्या चेत् अर्थे प्रतिषेधः इति ।
 न एषः दोषः ।
 कर्तरि कर्मव्यतिहारे इति अत्र कर्तृग्रहणम् प्रत्याख्यायते ।
 तत् प्रकृतम् इह अनुवर्तिष्यते ।
 शेषात् कर्तरि कर्तरि इति ।
 किम् इदम् कर्तरि कर्तरि इति ।
 कर्ता एव यः कर्ता तत्र यथा स्यात् ।
 कर्ता च अन्यः च यः कर्ता तत्र मा भूत् इति ।
 किमर्थम् इदम् उच्यते ।
 परस्मैपदप्रतिषेधात् कृञादिषु विधानम् ।
 परस्मैपदप्रतिषेधात् कृञादिषु परस्मैपदम् विधीयते ।
 प्रतिषिध्यते तत्र परस्मैपदम् स्वरितञितः कर्त्रभिप्राये क्रियाफले आत्मनेपदम् भवति इति ।
 अस्ति प्रयोजनम् एतत् ।
 किम् तर्हि इति ।
 तत्र आत्मनेपदप्रतिषेधः अप्रतिषिद्धत्वात् ।
 तत्र आत्मनेपदस्य प्रतिषेधः वक्तव्यः ।
 किम् कारणम् ।
 अप्रतिषिद्धत्वात् ।
 न हि आत्मनेपदम् प्रतिषिध्यते ।
 किम् तर्हि ।
 परस्मैपदम् अनेन विधीयते ।
 न वा द्युतादिभ्यः वावचनात् ।
 न वा एषः दोषः ।
 किम् कारणम् ।
 द्युतादिभ्यः वावचनात् ।
 यत् अयम् द्युतादिभ्यः वावचनम् करोति तत् ज्ञापयति आचार्यः न परस्मैपदविषये आत्मनेपदम् भवति इति ।
 आत्मनेपदनियमे वा प्रतिषेधः ।
 आत्मनेपदनियमे वा प्रतिषेधः वक्तव्यः ।
 स्वरितञितः कर्त्रभिप्राये क्रियाफले आत्मनेपदम् भवति कर्तरि ।
 अनुपराभ्याम् कृञः न इति ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् तत्र आत्मनेपदप्रतिषेधः अप्रतिषिद्धत्वात् इति ।
 परिहृतम् एतत् न वा द्युतादिभ्यः वावचनात् ।
 अथ वा इदम् तावत् अयम् प्रष्टव्यः ।
 स्वरितञितः कर्त्रभिप्राये क्रियाफले आत्मनेपदम् भवति इति परस्मैपदम् कस्मात् न भवति ।
 आत्मनेपदेन बाध्यते ।
 यथा एव तर्हि आत्मनेपदेन परस्मैपदम् बाध्यते एवम् परस्मैपदेन आत्मनेपदम् बाधिष्यते ।
 बुधादिषु ये अकर्मकाः तेषाम् ग्रहणम् किमर्थम् ।
 सकर्मकार्थम् अचित्तवत्कर्तृकार्थम् वा ।
 अणौ अकर्मकात् इति चुरादिणिचः ण्यन्तात् परस्मैपदवचनम् ।
 अणौ अकर्मकात् इति चुरादिणिचः ण्यन्तात् परस्मैपदम् वक्तव्यम् ।
 इह अपि यथा स्यात् ॒ चेतयमाणम् प्रयोजयति चेतयति इति ।
 यदि तर्हि अत्र अपि इष्यते अणिग्रहणम् इदानीम् किमर्थम् स्यात् ।
 अकर्मकग्रहणम् अण्यन्तविशेषणम् यथा विज्ञायेत ।
 अथ अक्रियमाणे अणिग्रहणम् कस्य अकर्मक्ग्रहणम् विशेषणम् स्यात् ।
 णेः इति वर्तते ।
 ण्यन्तविशेषणम् ।
 तत्र कः दोषः ।
 इह एव स्यात् ॒ चेतयमानम् प्रयोजयति चेतयति इति ।
 इह न स्यात् ॒ आसयति शाययति इति ।
 सिद्धम् तु अतस्मिन् णौ इति वचनात् ।
 सिद्धम् एतत् ।
 कथम् ।
 अतस्मिन् णौ यः अकर्मकः तत्र इति वक्तव्यम् ।
 सिध्यति ।
 सूत्रम् तर्हि भिद्यते ।
 यथान्यासम् एव अस्तु ।
 ननु च उक्तम् अणव् अकर्मकात् इति चुरादिणिचः ण्यन्तात् परस्मैपदवचनम् इति ।
 न एषः दोषः ।
 अणौ इति कस्य इदम् णेः ग्रहणम् ।
 यस्माण् णेः प्राक् कर्म कर्ता वा विद्यते ।
 न च एतस्माण् णेअः प्राक् कर्म कर्ता वा विद्यते ।
 पादिषु धेटः उपसङ्ख्यानम् ।
 पादिषु धेटः उपसङ्ख्यानम् कर्तव्यम् ।
 धापयते शिशुमेक समीची ।
 किमर्थः चकारः ।
 स्यसनोः इति एतत् अनुकृष्यते ।
 यदि तर्हि न अन्तरेण चकारम् अनुङ्र्त्तिः भवति द्युद्भ्यः लुङि इति अत्र अपि चकारः कर्तव्यः विभाषा इति अनुकर्षणार्थः ।
 अथ इदानीम् अन्तरेण अपि चकारम् अनुवृत्तिः भवति इह अपि न अर्थः चकारेण ।
 एवम् सर्वे चकाराः प्रत्याख्यायन्ते.
 किमर्थम् इदम् उच्यते ।
